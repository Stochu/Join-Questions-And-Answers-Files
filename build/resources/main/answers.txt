Medycyna Rodzinna omówienie
1.
Częstość zespołu Downa szacuje się na 1:800-1:1.000 żywych urodzeń, co stawia trisomię 21 chromosomu na pierwszym miejscu pod względem genetycznie uwarunkowanej przyczyny upośledzenia umysłowego.

2.
Dziecko w 6 miesiącu życia:
•	przewraca się z pleców na brzuszek i na odwrót.
•	chwyta przedmiot całą dłonią i wyprostowanym kciukiem.
•	w leżeniu na plecach unosi głowę.
•	przekłada przedmiot z ręki do ręki.
•	umie już zwykle pełzać.
•	siada podciągane za obie ręce.
•	siedzi z podparciem.
Celowe upuszczanie przedmiotów zwykle pojawia się między 9 a 12 miesiącem życia.

3.
Choroba refluksowa przełyku jest definiowana jako dolegliwości bądź uszkodzenie błony śluzowej przełyku wskutek zarzucania treści pokarmowej z żołądka do przełyku, czego przyczyną są zaburzenia funkcji dolnego zwieracza przełyku (LES)
Czynnikami ryzyka wystąpienia choroby refluksowej przełyku są:
•	zaburzenia motoryki LES
•	zaburzenia opróżniania żołądka
•	ciąża
•	otyłość
•	cukrzyca
•	polineuropatia alkoholowa
•	palenie papierosów
•	zaburzenia hormonalne
•	przepuklina rozworu przełykowego
•	podeszły wiek
Choroba refluksowa przełyku występuję z taką samą częstością u kobiet, jak i u mężczyzn.

4.
Leczenie dyslipidemii zależy od całkowitego ryzyka sercowo-naczyniowego (ocenia się je według skali SCORE). W każdym przypadku należy zmienić styl życia i stosować leczenie dietą, niekiedy pacjent będzie wymagał leczenia farmakologicznego.
Pytanie pochodzi z działu Medycyny Rodzinnej, dlatego prawidłową odpowiedź należy zaznaczyć zgodnie ze źródłem rekomendowanym dla tej dziedziny: wg Medycyny Rodzinnej- Latkowski, Ćwirko-Godycki, Lukas: "Włączenie leczenia farmakologicznego jest uzasadnione, gdy po 6 tygodniach stosowania diety nie osiąga się celów leczenia".
Monitorowanie postępów leczenia:
Wg Wytycznych ESC/EAS dotyczących leczenia zaburzeń lipidowych w 2016 roku "Odpowiedź na leczenie należy ocenić po 6-8 tygodniach stosowania leczenia hipolipemizującego, jednakże przy leczeniu dietą i zmianą stylu życia odpowiedź może potrwać dłużej.
Wg Wytycznych PTL/KLRwP/PTK postępowania w zaburzeniach lipidowych dla lekarzy rodzinnych 2016 "Profil lipidowy należy ocenić po 8 (±4) tygodniach od zastosowania farmakoterapii oraz po upływie tego samego czasu, jeśli zmieniona zostanie dawka leku lub lek." Brak informacji o zaleceniach w przypadku postępowania dietetycznego.

5.
Każde podejrzenie niepożądanego odczynu poszczepiennego (NOP) musi być zgłoszone przez lekarza do Inspekcji Sanitarnej.
Artykuł 21. ustawy o zapobieganiu oraz zwalczaniu zakażeń i chorób zakaźnych u ludzi:
1.	Lekarz lub felczer, który podejrzewa lub rozpoznaje wystąpienie niepożądanego odczynu poszczepiennego, ma obowiązek, w ciągu 24 godzin od powzięcia podejrzenia jego wystąpienia, zgłoszenia takiego przypadku do państwowego powiatowego inspektora sanitarnego właściwego dla miejsca powzięcia podejrzenia jego wystąpienia. - odpowiedź A jest prawidłowa
Ponadto art. 52. ust. 3 tej ustawy brzmi:
Kto wbrew obowiązkowi, o którym mowa w art. 21 ust. 1, nie zgłasza niepożądanego odczynu poszczepiennego podlega karze grzywny.

6.
Kolka jelitowa
•	pojawia się najczęściej powyżej 2 tygodnia życia z nasileniem w 4-6 tyg.
•	jej objawy mogą występować do 9 miesiąca życia (Latkowski) / 5 mc wg (kryteria rzymskie)
•	zazwyczaj objawy pojawiają się po południu/wieczorem
Objawy:
•	przedłużony płacz
•	prężenia tułowia
•	wzdęty brzuch
•	podciąganie przez dziecko nóżek do brzucha
•	wybudzanie się dziecka z krzykiem, dziecko ciężko uspokoić
•	kolka pojawia się w trakcie lub po karmieniu albo w nocy
Przyczyny:
•	występowanie zbyt dużej ilości gazów w jelitach (Odp. A)
•	nietolerancja laktozy (Odp. B)
•	niedojrzałość OUN lub przewodu pokarmowego (Odp. C)
•	błąd dietetyczny matki karmiącej (Odp. D)
•	połykanie powietrza np. w trakcie picia mleka
•	alergia na białko mleka krowiego
Leczenie i diagnostyka:
•	można rozważyć zastosowanie:
o	eliminacji białek mleka krowiego z diety matki - u dzieci karmionych piersią
o	hydrolizatów - u dzieci karmionych mlekiem modyfikowanym
•	u niektórych niemowląt pomaga podawanie probiotyku zawierającego Lactobacillus reuteri DSM 17 938
Kryteria rozpoznania wg kryteriów rzymskich IV
Muszą wystąpić wszystkie z wymienionych poniżej:
•	objawy rozpoczynają się i ustępują do ukończenia 5. miesiąca życia
•	zgłaszane przez opiekunów nawracające lub przedłużające się okresy płaczu, grymaszenia, marudzenia lub rozdrażnienia występujące bez oczywistej przyczyny, którym nie można zapobiec ani zaradzić
•	brak zaburzeń wzrastania, gorączki lub innej choroby
Wcześniej obowiązywała tzw. "reguła trójek"
Napady płaczu i rozdrażnienia występują u niemowlęcia:
•	przez co najmniej 3 godziny dziennie
•	przez co najmniej 3 dni w tygodniu
•	przez co najmniej 3 tygodnie

7.
Odpowiedź A
Infekcja wirusem EBV wywołuje mononukleozę zakaźną, która najczęściej dotyka dzieci w wieku przedszkolnym i nastolatków. Na obraz kliniczny składają się zapalenie gardła, powiększenie migdałków podniebiennych pokrytych nalotem, limfadenopatia, hepatosplenomegalia, objaw Glanzmana oraz gorączka.  W typowym przebiegu mononukleozy zakaźnej wysypka nie występuje, natomiast charakterystycznym dla mononukleozy zakaźnej jest drobnoplamista wysypka pojawiająca się 7-10 dni po podaniu amoksycyliny. Wysypka ustępuje ok 2-3 dni po zaprzestaniu leczenia amoksycyliną.

Odpowiedź B
Wirusy Coxsackie należą do enterowirusów, których różne serotypy mogą powodować różne choroby, jak np. aseptyczne zapalenie  opon mózgowo-rdzeniowych, choroba dłoni, stóp i jamy ustnej, haerpangina. Herpangina to inaczej opryszczkowe zapalenie gardła, które objawia się: gorączką, bólem gardła, zaburzeniami połykania i szrobiaławymi grudkowo-pęcherzykowymi wykwitami na podłożu rumieniowym. Z czasem wykwity w jamie ustnej przekształcają się w nadżerki. W przebiegu infekcji enterowirusami z grupy Coxackie mogą wystąpić różnorodne wykwity skórne: wykwity pęcherzykowe, pokrzywkowe, wybroczynowe i plamiste, które mają charakter różyczkopodobny lub odropodobny, a czasem przypominają rumień wielopostaciowy lub rumień nagły, jednak typowo w herpanginie spowodowanej Coxackie zmiany nie zajmują migdałków.

Odpowiedź C
Infekcja wirusem Herpes simplex  może być przyczyną opryszczkowego zapalenia błony śluzowej jamy ustnej i gardła w postaci ostrego zapalenia gardła i migdałków podniebiennych, które jednak częściej występuje u osób dorosłych,  a objawia się gorączką, złym samopoczuciem, bólem głowy, mięśni i gardła. Na tylnej ścianie gardła i migdałkach pojawiają się pęcherzyki, które pękając tworzą nadżerki i owrzodzenia.

Odpowiedź D
W wyniku stosowania amoksycyliny i ampicyliny u 5-10% pacjentów może dojść do wystąpienia plamisto-grudkowej osutki, co jednak nie wiąże się z większym ryzykiem zagrażających życiu reakcji po penicylinie. Wysypka pojawia się między 4-14 dniem od rozpoczęcia antybiotykoterapii i nie jest objawem natychmiastowej reakcji alergicznej, a jedynie opóźnioną reakcją alergiczną.

Odpowiedź E. prawdziwe są odpowiedzi A i D.

8.
Oparzenia termiczne można podzielić na trzy stopnie:
•	I° - uszkodzenie powierzchowne - zaczerwienienie, przekrwienie
•	II° - dotyczy niepełnej grubości skóry - zaczerwienienie i pęcherze
•	III° - dotyczy pełnej grubości skóry - zbielenie, czasem zwęglenie skóry i głębszych warstw
Pierwsza pomoc w przypadku oparzenia polega na:
•	Wyeliminowaniu źródła oparzenia
•	Zminimalizowaniu działania ciepła "nagromadzonego" w tkankach - schładzanie zimną wodą lub wilgotnymi kompresami:
o	Schładzanie należy przerwać po 15 minutach lub w momencie wystąpienia dreszczy
o	Można schładzać na raz do 10% powierzchni ciała
o	Schładzanie ma największe znaczenie zaraz po oparzeniu
•	Nie należy przekłuwać pęcherzy ani usuwać tkanek martwiczych!

9.
Prawidłowa odpowiedź: odpowiedź A.
Zespół Conna czyli hiperaldosteronizm pierwotny. Zaburzenie, które polega na zbyt dużej ilości aldosteronu. Tylko częściowo zależnej od układu RAA, stężenia elektrolitów we krwi oraz objętości krwi.
Działanie aldosteronu możemy przedstawić jako:
•	zwiększenie wchłaniania zwrotnego Na
•	zwiększenie wchłaniania zwrotnego wody
•	nasilenie wydalania K.
Zatem efekt nadmiaru aldosteronu krążącego w organizmie to: duże stężenie Na, obrzęki, hipokaliemia, spadek jonów wodorowych - ryzyko zasadowicy metabolicznej.
W wyniku tych działań rozwijają się objawy:
•	nadciśnienie tętnicze oporne na leczenie (odpowiedź C), o ciężkim przebiegu
•	osłabienie mięśni (odpowiedź B)
•	wielomocz (odpowiedź D)
•	wzmożone pragnienie (odpowiedź A)
•	parestezje i kurcze mięśni
•	tężyczka (ponieważ rozwija się zasadowica, w zasadowicy zmniejsza się ilość Ca2+) (odpowiedź E)
•	martwica, włóknienie i proliferacja miocytów, która prowadzi do przerostu mięśnia sercowego
•	uszkodzenia średnich i małych tętniczek, które prowadzi do uszkodzenia nerek.
Przyczyny:
•	obustronny rozrost nadnerczy - najczęstszy!
•	gruczolaki wydzielające aldosteron
•	jednostronny rozrost nadnerczy
•	hiperaldosteronizm rodzinny
•	rak kory nadnerczy wydzielający aldosteron
•	guzy ektopowo produkujące aldosteron - zaliczamy tutaj nowotwór jajnika lub nerki.
Rozpoznanie:
O zespole Conna pomyśl gdy pacjent choruje na nadciśnienie tętnicze, które nie reaguje na prawidłowo prowadzone leczenie. Wykonaj badania: stężenie Na, K, gazometrię krwi, stężenie aldosteronu i reniny, wskaźnik ARO = aktywność reninowa osocza oraz ARR = wskażnik aldosteronowo - reninowy. Zleć też TK jamy brzusznej.
Leczenie jest operacyjne. Do stabilizacji stanu pacjenta używaj blokerów receptora mineralokortykosteroidowego czyli spironolaktonu lub eplerenonu.

10.
Zwichnięty staw
barkowo-obojczykowy
Czas unieruchomienia
4-6 tygodni
Zwichnięty staw
Ramienny
Czas unieruchomienia
3-4 tygodnie
Zwichnięty staw
Łokciowy
Czas unieruchomienia
7-10 dni
Zwichnięty staw
Biodrowy
Czas unieruchomienia
2 tygodnie
Zwichnięty staw
Skokowy
Czas unieruchomienia
2-3 tygodnie
W przypadku znacznego krwiaka, obrzęku i żywej bolesności (objawy uszkodzenia torebki stawowej) - należy założyć choremu but gipsowy na okres 14 dni.
Odpowiedź B - 14 dni -  jest kontrowersyjna, jednak ponieważ dokładnie taką informację możemy znaleźć w podręczniku zalecanym przez CEM - uznajemy ją za prawidłową.
Zwichnięcie kostki jest stanem znacznie poważniejszym niż jej skręcenie.
Skręcenie kostki obejmuje uraz więzadeł i torebki stawowej. Powierzchnie stawowe nie tracą ze sobą kontaktu. Torebka stawowa nie musi zostać uszkodzona (wyróżnia się 3 stopnie urazu). W leczeniu stosuje się między innymi zasadę RICE:
•	rest - odpoczynek;
•	ice - chłodzenie;
•	compression - ucisk (stabilizacja);
•	elevation - uniesienie kończyny.
W zwichnięciu dochodzi do całkowitej utraty kontaktu powierzchni stawowych. Powoduje to całkowite zaburzenie funkcji i anatomii stawu. Jest ono dużo rzadsze niż skręcenie stawu. W zwichnięciu zauważymy znaczną deformację stawu skokowego, pacjent nie będzie w stanie ruszać stopą i wystąpi bardzo silny ból. Uraz może powodować uszkodzenie naczyń i nerwów. Staw taki musi zostać niezwłocznie nastawiony. Często konieczne jest także leczenie operacyjne. Jeśli uraz nie był na tyle poważny - można zastosować unieruchomienie gipsowe. Okres stabilizacji w gipsie jest różny i zależy od stanu chorego - od 2 do 6 tygodni.


11.
Podstawowym badaniem jest wykrycie cyst w kale. Aby badanie zostało przeprowadzone prawidłowo należy kał oddać 3-krotnie w ciągu kilku dni, dzięki temu zwiększamy prawdopodobieństwo wykrycia pasożyta.
12.
W przypadku planowego zabiegu jeżeli stwierdzimy niedostateczną kontrolę metaboliczną u pacjenta należy przesunąć termin zabiegu.
Parametry powyżej których należy rozważyć przesunięcie zabiegu planowego:
•	glikemia >13,9 mmol/l (250 mg/dl)
•	HbA1c >8,5% → odp. C
•	glukozuria z towarzyszącą acetonurią

13.
Lekami z wyboru w zapobieganiu epizodom migreny są: β-blokery – metoprolol lub propranolol, flunaryzyna, leki przeciwpadaczkowe – kwas walproinowy lub topiramat.
Lekami drugiego wyboru są: amitryptylina, wenlafaksyna, naproksen. Kolejny rzut (niepotwierdzona skuteczność) stanowią m.in: ASA, gabapentyna, magnez, ryboflawina, koenzym Q10.
Leki stosowane doraźnie w celu przerwania napadu migreny to:
1.	NLPZ, ASA, paracetamol
2.	Leki przeciwmigrenowe nieselektywne np. ergotamina
3.	Leki przeciwmigrenowe selektywne- tryptany
4.	Leki uspokajające, przeciwwymiotne
Migrena występuje u 12 28% ludzi w jakimś okresie ich życia. U ponad połowy pacjentów ma charakter rodzinny. Migreny nie da się wyleczyć całkowicie. Zaleca się unikanie sytuacji i czynników powodujących wystąpienie ataków migreny.
Kryteria rozpoznania migreny:
Napady bólu głowy trwające 4–72 godzin i wykazujące następujące cechy:
dwie z wymienionych:
– jednostronna lokalizacja
– pulsujący charakter bólu
– zaostrzanie bólu przez ruch
– nasilenie umiarkowane/ciężkie

Napady bólu głowy trwające 4–72 godzin i wykazujące następujące cechy:
jedna z wymienionych:
– nudności i/lub wymioty
– nadwrażliwość na światło i dźwięki
14.
Mózgowe porażenie dziecięce to to zespół objawów ruchowych i postaw związanych z zaburzeniami OUN powstałych najczęściej w okresie okołoporodowym, rzadziej w czasie ciąży lub w pierwszych latach życia. Objawy te są trwałe, niepostępujące, o różnorodnej etiologii.
Wyróżnia się następujące postacie kliniczne mózgowego porażenia dziecięcego:
•	Porażenie połowicze - rozpoznawane zwykle około 3.-4. mż., charakteryzuje się stałą asymetrią ruchów i ułożenia kończyn, asymetrią odruchu Moro, wygórowanymi odruchami głębokimi po stronie porażenia.
•	Obustronne porażenie kurczowe - głównie rozpoznawane u wcześniaków. Objawy pod postacią zespołu piramidowego dotyczą wszystkich kończyn, często jednak są bardziej zaznaczone w kończynach dolnych. Rozwój intelektualny jest w większości przypadków prawidłowy, padaczka występuję w 15-25%.
•	Obustronne porażenie połowicze - najcięższa postać, najczęściej rozwija się na skutek wad OUN i krwawień śródczaszkowych. W tej postaci również obserwuje się zespół piramidowy, jednakże tutaj objawy dotyczą w większym odsetku kończyn górnych. Często występuje głębokie upośledzenie umysłowe i padaczka.
•	Porażenie kurczowe połowicze - niedowład dotyczy jednoimiennej kończyny górnej i dolnej. Można je rozpoznać po zaburzonej symetrii ruchów i układania kończyn u dzieci. U 80% chorych zachowana jest sprawność intelektualna, jednakże często występuje padaczka.
•	Postać móżdżkowa - charakterystyczne jest obniżone napięcie mięśniowe oraz zespół móżdżkowy. Przy próbie chwytania występują pląsawicze drżenia kończyn górnych. Mowa jest spowolniona i skandowana. Najczęściej rozwija się w wyniku wrodzonych wad mózgu.
•	Postać pozapiramidowa - charakteryzuje się zmianą napięcia mięśniowego z obniżonego na wzmożone około 2 rż. Odruchy głębokie są wygórowane. Najczęstsza przyczyna to hiperbilirubinemia i niedotlenienie. Występuje kilka odmian tej postaci:
o	pląsawicza
o	atetotyczna
o	dystoniczna
•	Postać mieszana
Leczenie polega na kompleksowej i ciągłej rehabilitacji.
W zadaniu najprawdopodobniej chodzi o podział wg Ingrama, w którym wyróżniamy: porażenie kurczowe połowicze, obustronne porażenie kurczowe, obustronne porażenie połowicze, postać móżdżkową oraz postać pozapiramidową.

15.
Prawidłowa odpowiedź: odpowiedź C.
Jeśli w Twoim gabinecie pojawi się osoba uzależniona od tytoniu, potraktuj to jako poważny problem. Zawsze:
1.	Zbierz wywiad dotyczący palenia: wiek rozpoczęcia palenia, liczba wypalanych dziennie papierosów, liczba prób porzucenia nałogu, czas trwania okresów niepalenia. Poszukaj też objawów chorób wywoływanych przez palenie tytoniu.
2.	Oceń motywację pacjenta do zaprzestania palenia - użyj do tego testu Schneider'a.
3.	Oceń stopień uzależnienie od nikotyny - użyj kwestionariusza Fagerstroma.
 Rozpoznaj uzależnienie od tytoniu gdy stwierdzisz ≥3 spośród następujących objawów:
•	odczucie potrzeby palenia
•	trudności kontrolowania zachowań dotyczących palenia
•	występowanie nikotynowego zespołu abstynencyjnego
•	tolerancja dawki (z upływem czasu potrzeba coraz częstszego palenia)
•	postępujące zaniedbywanie innych zainteresowań z powodu palenia
•	kontynuowanie palenia pomimo wiedzy na temat jego szkodliwego wpływu na organizm.
Motywacja do rzucenia palenia = test Schneider. Gdy pacjent uzyska więcej lub równe 7 punktów oznacza to silną motywację do rzucenia palenia.
Ocena uzależnienia = kwestionariusz Fagerstroma. Na podstawie uzyskanych punktów oceniamy stopień uzależnienia:
•	0 - 3 -słabe
•	4 - 6 - średnie
•	7 - 10 - silne.
Leczenie:
Interwencja minimalna - zasada „5 × P”
•	Pytaj
•	Poradź
•	Pamiętaj o ocenie motywacji do rzucenia
•	Pomagaj
•	Planuj wizyt kontrolne
"Po zastosowaniu interwencji minimalnej całkowite zaprzestanie palenia = abstynencja przez rok uzyskuje się u 5–10% palących. Należy wracać do problemu palenia przy każdym kontakcie z palącym pacjentem. Powtarzanie tej interwencji wspieranej farmakoterapią powoduje systematyczne zwiększanie liczby palaczy odchodzących od nałogu."
Możesz też zastosować leczenie farmakologiczne: (na leku padają pytania o bupropion)
•	Nikotynowa terapia zastępcza - guma, plaster, pastylki do ssania
•	Bupropion
•	Wareniklina
•	Cytyzyna.
16.
Ze względu na różne informacje znajdujące się w źródłach odpowiedz na to pytanie oparto na książce zalecanej do LEK Medycyna rodzinna B. Latkowskiego, wg której zabronione jest zalecanie u osób z wszczepionym stymulatorem diadynamiki.
Ze względu na to, że stymulatory serca są urządzeniami elektrycznymi podatnymi m.in. na zakłócający wpływ pola magnetycznego i przepływ prądu zabronione jest (wg książki Latkowskiego):
•	w zakresie fizykoterapii korzystanie z:
o	elektroterapii m.in.: diatermii krótkofalowej, diadynamiki (Odp. D)
o	magnetoterapii
Ograniczenie dotyczy również:
•	stosowania ultradźwięków na okolicę serca, należy zachować odstęp min. 15 cm od stymulatora
•	stosowania ciepła bezpośrednio na okolicę stymulatora
•	korzystania z telefonów komórkowych
•	wykonywania badań za pomocą rezonansu magnetycznego
Fizykoterapia to dział rehabilitacji, który zajmuje się wykorzystywaniem czynników fizycznych w lecznictwie.
W fizykoterapii wykorzystywane są:
•	magnetoterapia
•	elektroterapia:
o	prąd stały (jonoforeza, galwanizacja)
o	prąd o małej częstotliwości (przezskórna stymulacja nerwów, prądy diadynamiczne)
o	prądy o średniej częstotliwości
o	prądy o wysokiej częstotliwości (diatermia)
•	termoterapia
•	laseroterapia
•	ultrasonoterapia
•	światłolecznictwo
•	balneoterapia
Helioterapia – leczenie promieniowaniem słonecznym
Jonoforeza – za pomocą pola elektrycznego do tkanek wprowadzane są np. leki w formie elektrolitów

Warto jednak mieć na uwadze również drugie źródło zalecane do LEKu z zakresu medycyny rodzinnej - w podręczniku Windaka, na stronie 80 podane jest, że zarówno jonoforeza jak i diadynamika są przeciwwskazane.
17.
Fizykoterapia to działanie określonymi czynnikami fizycznymi w celu wywołania reakcji organizmu na ich działanie i doprowadzenia tym samym do określonych zmian biofizycznych oraz fizjologicznych. Przykładowy podział metod fizykoterapii zawiera w sobie wszystkie prawidłowe odpowiedzi.
Tabela :
czynnik fizykalny
prąd stały, prądy impulsowe, prąd przemienny
przykłady
jonoforeza, elektrostymulacja przeciwbólowa, TENS (przezskórna stymulacja nerwów), prądy diadynamiczne, oddziaływanie polem magnetycznym, magnetronie
czynnik fizykalny
promieniowanie świetlne, fale radiowe
przykłady
diatermia krótkofalowa, laseroterapia, światłolecznictwo
czynnik fizykalny
promieniowanie podczerwone
przykłady
ciepłolecznictwo, zimnolecznictwo, fluidoterapia
czynnik fizykalny
promieniowanie ultrafioletowe
przykłady
promienniki UVA, UVB, UVC
czynnik fizykalny
fale akustyczne
przykłady
terapia ultradźwiękowa, fonoforeza, terapia falą uderzeniową
czynnik fizykalny
hydroterapia
przykłady
kąpiele, natryski

18.
Powyższe pytanie jest kontrowersyjne, ponieważ w różnych źródłach znajdziemy różne informacje na temat leczenia. Należy jednak zauważyć, że jest to pytanie z bazy z medycyny rodzinnej. Z tego powodu, to na podręcznikach z tej dziedziny powinniśmy głównie się opierać.
Według Medycyny rodzinnej J. Latkowskiego i in.:
•	leczenie I rzutu: amoksycylina, cefalosporyna II generacji, makrolid II generacji, moksyfloksacyna, lewofloksacyna;
•	leczenie II rzutu: lewofloksacyna, moksyfloksacyna, amoksycylina z makrolidem, amoksycylina z kwasem klawulanowym.
→ makrolidy jako leki II rzutu występują wspólnie z amoksycylina, nie jako samodzielny lek.
Według Medycyny rodzinnej A. Windaka i in.:
•	leczenie I rzutu: amoksycylina, alternatywnie makrolid;
•	leczenie II rzutu: antybiotyki b-laktamowe z makrolidem;
•	fluorochinolony są wymieniane jako leki w leczeniu szpitalnego zapalenia płuc.
Pytanie najprawdopodobniej zostało ułożone na podstawie podręcznika J. Latkowskiego, w związku z tym odpowiedzią poprawną jest odpowiedź D - fluorochinolon.
Lekami II wyboru w leczeniu ambulatoryjnym pozaszpitalnego zapalenia płuc są fluorochinolony (odp. D)
Leki I rzutu
•	amoksycylina odp.A
•	klarytromycyna odp. B
•	azytromycyna odp. B
Pozaszpitalne zapalenie płuc
•	najczęstsze patogeny:
o	Streptococcus pneumoniae
o	Haemophilus influenzae
o	Mycoplasma pneumoniae
•	objawy podmiotowe
o	gorączka, dreszcze, poty
o	kaszel z odkrztuszaniem wydzieliny lub bez
o	duszność
o	ból w klatce piersiowej o charakterze opłucnowym
•	objawy przedmiotowe
o	tachypnoe
o	tachykardia
o	trzeszczenia
o	gdy płyn w jamach opłucnowych - ściszenie szmeru
•	kryteria rozpoznania
o	kaszel i 1 lub więcej z wymienionych: duszność, ból w klatce piersiowej o charakterze opłucnowym, krwioplucie
o	objawy w badaniu przedmiotowym wcześniej niestwierdzane
o	1 lub więcej z wymienionych: gorączka > 38 st. C, poty, dreszcze, ból mięśni
o	objawów nie można wytłumaczyć niczym innym
•	w celu oceny czy pacjenta należy leczyć w szpitalu czy w domu stosuje się skalę CRB-65 (ambulatoryjnie) lub CURB-65 (w szpitalu)

19.
•	Częstość wizyt kontrolnych zależy od całkowitego ryzyka sercowo-naczyniowego i wysokości ciśnienia tętniczego u danego chorego, a także od współpracy chorego (np. samodzielnego mierzenia ciśnienia tętniczego w domu).
•	Po osiągnięciu pożądanego ciśnienia tętniczego i opanowaniu innych czynników ryzyka częstość wizyt można znacznie zmniejszyć.
•	Wizyta kontrolna powinna być poprzedzona tygodniowym okresem samodzielnych pomiarów ciśnienia tętniczego (≥2 pomiary rano i wieczorem, przed posiłkiem i przyjęciem leków, przez 7 dni, następnie obliczana jest średnia z pominięciem 1. dnia).
Wizyty kontrolne u chorych z NT planuj:
1) 2–4 tyg. po rozpoczęciu leczenia hipotensyjnego → odp. C
2) 4 tyg. po zmianie schematu leczenia
3) co 3 mies. po uzyskaniu docelowych wartości ciśnienia tętniczego.

20.
W pytaniu zapewne autorowi chodziło o wiek, który jest granicą wykształcenia umiejętności trzymania stolca:
•	Dzieci powinny osiągnąć zdolność kontroli wypróżnień do wieku 4 lat (odp.C)
•	Psychologowie definiują nietrzymanie stolca jako wydalanie stolca normalnej wielkości w nieodpowiednich miejscach przez dziecko powyżej 4 lat i odróżniają je od brudzenia bielizny, które polega na mimowolnym wyciekaniu stolca
Według Medycyny Rodzinnej Latkowskiego (literatura zalecana przez CEM) umiejętność kontroli zwieracza odbytu powinna być osiągnięta do 3 roku życia. Pytania i odpowiedzi na LEKu powinny być układane na podstawie literatury zalecanej, ostatecznie należy zaznaczyć odpowiedź B.

21.
Zapalenie nagłośni jest stanem zagrożenia życia. W chorobie tej dochodzi do obrzęku nagłośni, co może spowodować zwężenie dróg oddechowych i w konsekwencji niewydolność oddechową.
•	za chorobę odpowiada w 90% zakażenie bakterią Haemophilus influenzae
•	chorują najczęściej dzieci w wieku 2-7 lat (Kawalec) / 2-6 lat (Latkowski) nieszczepione przeciw Hib
Objawy choroby:
•	gorączka
•	ból gardła podczas mówienia, jedzenia
•	apatia
•	ślinotok
•	zmieniony, drżący głos, cicha mowa (bo sprawia ból)
•	nagłe opadnięcie nagłośni i zamknięcie wejścia do dróg oddechowych może zakończyć się zgonem
Diagnostyka
•	badanie fiberoskopem lub
•	badanie lusterkiem krtaniowym
•	badanie szpatułką (delikatne, bez silnego uciskania nasady języka!)
•	RTG boczne szyi (przy braku możliwości oceny nagłośni powyższymi metodami)
Leczenie
•	szpitalne !
•	często należy zaintubować pacjenta lub wykonać tracheotomię
•	antybiotykoterapia - cefalosporyny II i III generacji
•	steroidy
Istnieje profilaktyka w postaci szczepienia
•	szczepienie obowiązkowe to 3 dawki sczepienia pierwotnego w 1 roku życia i 1 dawkę uzupełniającą
•	2 mc → 3-4 mc → 5-6 mc → 16-18 mc


22.
Borelioza (choroba z Lyme) wywołana jest przez bakterie z rodzaju Borrelia, a choroba przenosi się poprzez ukłucie przez zakażonego kleszcza Ixodes ricinus. Wyróżniamy następujące stadia choroby:
1.	Wczesne ograniczone:
•	objawy grypopodobne
•	rumień pełzający (wędrujący) – pojawia się zwykle po ok. 7 dniach (max.do 30 dni) od ukłucia przez kleszcza. Początkowo pojawia się czerwonawa plamka/grudka, powiększająca się ku obwodowi i przyjmująca pierścieniowaty kształt z przejaśnieniem w środku o wyraźnie odgraniczonych brzegach. Zmiana nie boli, ani nie swędzi oraz nie wyrasta powyżej poziomu skóry
•	chłoniak limfocytowy skóry (rzadko) - najczęściej na małżowinie ucha, brodawce sutkowej lub mosznie.
2.	Stadium wczesne rozsiane (narządowe) - kilka tygodni - miesięcy po zakażeniu:
•	zapalenie stawów - najczęściej jeden, czasem kilka dużych stawów (kolanowy, skokowy, łokciowy), obecny duży wysięk w jamie stawowej, ale bez objawów ogólnoustrojowej reakcji zapalnej
•	zapalenie mięśnia sercowego (~5% chorych) - zaburzenia rytmu (głównie nagły blok AV)
•	zapalenie układu nerwowego (neuroborelioza) - limfocytowe ZOMR (zwykle łagodne; jedynym objawem może być ból głowy) i zapalenie nerwów czaszkowych (porażenie lub niedowład, najczęściej nerwu twarzowego, może być obustronne).
3.	Stadium późne:
•	przewlekłe zanikowe zapalenie skóry kończyn
•	przewlekłe zapalenie stawów, rzadko trwałe uszkodzenie; łagodne zapalenie mięśni, kaletek maziowych lub ścięgien
•	przewlekła neuroborelioza (bardzo rzadko) – zapalenie korzeni nerwowych i nerwów obwodowych, polineuropatia obwodowa, przewlekłe zapalenie mózgu (może mieć różne objawy zależne od lokalizacji, takie jak dezorientacja, niedowład połowiczy, ataksja móżdżkowa, opsoklonie, mioklonie, oczopląs, apraksja, objawy zespołu pozapiramidowego) i rdzenia kręgowego.

23.
Prawidłowa odpowiedź: odpowiedź A.
Nadciśnienie tętnicze u dorosłych rozpoznajemy gdy uzyskamy 2 pomiary >= 140/90 w gabinecie lekarskim. Jeżeli pomiary te są wykonywane w domu pacjenta do rozpoznania nadciśnienia wystarczą 2 pomiary >= 135/85.
W przypadku ABPM do rozpoznanie NT obligują wartości:
•	Średnia dobowa >=130/80
•	W trakcie dnia >=135/85
•	W trakcie snu >=120/70.
U dzieci do rozpoznania nadciśnienia obligują nas 3 pomiary powyżej 95 per centyla. Należy zwrócić uwagę na prawidłowy dobór mankietu u dziecka. Jego szerokość nie powinna być większa niż 40% długości obwodu ramienia, a długość powinna wynosić 80-100% obwodu ramienia.
Nadciśnienie klasyfikujemy w następujący sposób: (gdy wartości ciśnienia skurczowego i rozkurczowego należą do różnych kategorii – wybieramy wyższą).
Kategoria	Skurczowe	Rozkurczowe
Ciśnienie optymalne	<120	<80
Prawidłowe	120-129	80-84
Prawidłowe wysokie	130-139	85-89
Nadciśnienie I stopnia	140-159	90-99
Nadciśnienie II stopnia	160-179	100-109
Nadciśnienie III stopnia*	>180	>110
Izolowane ciśnienie skurczowe	>=140	<90
*przy NT III stopnia = natychmiast rozpocznij farmakoterapię!
Nadciśnienie tętnicze dzielimy na pierwotne (90%) oraz wtórne.
Do najczęstszych przyczyn NT wtórnego zaliczamy:
1) Choroby nerek
a. Miąższowe
b. Naczyniowe
c. Guzy wydzielające nadmiernie reninę
2) Choroby gruczołów wydzielania endokrynologicznego
a. hiperaldosteronizm pierwotny
b. zespół Cushinga
c. guz chromochłonny
3) Koarktacja aorty
4) Stan abstynencyjny
5) OBS.

Postępowanie diagnostyczne wymaga od nas:
1. potwierdzenia rozpoznania
2. ustalenia przyczyny
3. oceny ryzyka sercowo - naczyniowego, powikłań narządowych i innych chorób.
Badania laboratoryjne, które musimy wykonać u każdego pacjenta celem oceny powikłań oraz znalezienia przyczyny:
•	Stężenie hemoglobiny/hematokrytu, morfologia– odp.D
•	Stężenie Sodu i Potasu – odp.B
•	Stężenie glukozy na czczo
•	Stężenie kreatyniny i oszacowanie GFR - odp.C
•	Stężenie kwasu moczowego
•	Stężenie cholesterolu całkowitego, HDL, LDL, TAG-odp. E
•	Badanie moczu
•	Oraz badanie pracowniane: 12-odprowadzeniowe EKG.

Istnieją również badania zalecane, w przypadku konieczności poszerzenia diagnostyki. Są to: odsetek hemoglobiny glikowanej, ocena białkomoczu, dobowego wydzielania Na i K, echo serca, USG tętnic szyjnych, obwodowych, badanie dna oka oraz doustny test tolerancji glukozy. -> prawidłowa odpowiedź A.

24.
Zgodnie z Ustawą o Zawodach Lekarza i Lekarza Dentysty:
Art.32. (...)
5. Jeżeli pacjent ukończył 16 lat, wymagana jest także jego zgoda. - Tzn.że małoletni powyżej 16 r.ż. może współdecydować o procesie leczniczym, razem ze swoimi opiekunami (rodzicami) - odp. A prawidłowa, co automatycznie czyni odp. B, D i E nieprawidłowymi.
6. Jeżeli jednak małoletni, który ukończył 16 lat, osoba ubezwłasnowolniona albo pacjent chory psychicznie lub upośledzony umysłowo, lecz dysponujący dostatecznym rozeznaniem, sprzeciwia się czynnościom medycznym, poza zgodą jego przedstawiciela ustawowego lub opiekuna faktycznego albo w przypadku niewyrażenia przez nich zgody wymagane jest zezwolenie sądu opiekuńczego.
Art.31.
1. Lekarz ma obowiązek udzielać pacjentowi lub jego ustawowemu przedstawicielowi przystępnej informacji o jego stanie zdrowia, rozpoznaniu, proponowanych oraz możliwych metodach diagnostycznych, leczniczych, dających się przewidzieć następstwach ich zastosowania albo zaniechania, wynikach leczenia oraz rokowaniu. - plus ust.5 ► odp. C nieprawidłowa.
2. Lekarz może udzielić informacji, o której mowa w ust.1, innym osobom za zgodą pacjenta lub jego przedstawiciela ustawowego.
3. Na żądanie pacjenta lekarz nie ma obowiązku udzielać pacjentowi informacji, o której mowa w ust.1.
5. Obowiązek lekarza, określony w ust.1, dotyczy także pacjentów, którzy ukończyli 16 lat.4. W sytuacjach wyjątkowych, jeżeli rokowanie jest niepomyślne dla pacjenta, lekarz może ograniczyć informację o stanie zdrowia i o rokowaniu, jeżeli według oceny lekarza przemawia za tym dobro pacjenta. W takich przypadkach lekarz informuje przedstawiciela ustawowego pacjenta lub osobę upoważnioną przez pacjenta. Na żądanie pacjenta lekarz ma jednak obowiązek udzielić mu żądanej informacji.

Odpowiedź A jest prawidłowa
Pacjent, który ukończył 16. rż. ma prawo do konsultacji medycznej polegającej na np. rozmowie na temat stanu zdrowia, procesu i metod leczenia, mimo nieobecności przedstawiciela ustawowego oraz do współdecydowania o postępowaniu leczniczym.

25.
Alergia pokarmowa należy do grupy tzw. nadwrażliwości pokarmowych, czyli niepożądanej reakcji organizmu po spożyciu pokarmu tolerowanego przez osobę zdrową. UWAGA! Nie myl alergii pokarmowej (nawet śladowa ilość uczulającego pokarmu może spowodować reakcję alergiczną) z nietolerancją pokarmową (zjedzenie niewielkiej ilości danego pokarmu NIE wywoła dolegliwości).
PAMIĘTAJ, że alergia pokarmowa jest najczęstszą przyczyną wstrząsu anafilaktycznego u dzieci!
Objawy alergii pokarmowej:
•	układ pokarmowy: nudności, wymioty, ból brzucha, biegunka - typowo z objawami skórnymi i oddechowymi (anafilaktyczna reakcja żołądkowo - jelitowa), świąd, mrowienie, rumień lub obrzęk warg, języka, jamy ustnej i gardła (zespół alergii jamy ustnej), ból brzucha, dysfagia (eozynofilowe zapalenie przełyku), ból brzucha, wymioty, rozdrażnienie, brak apetytu, zaburzenia stanu odżywienia, utrata masy ciała, niedokrwistość, enteropatia z utratą białka (eozynofilowe zapalenie żołądka i jelit)
•	skóra: pokrzywka, obrzęk naczynioruchowy, atopowe zapalenie skóry
•	układ oddechowy: alergiczny nieżyt nosa, astma
•	układ krążenia: wstrząs anafilaktyczny
•	narząd wzroku: alergiczne zapalenie spojówek.
Nadwrażliwość pokarmową dzielimy na:
1.	ALERGICZNĄ (alergia pokarmowa):
•	zależna od przeciwciał IgE: szybki początek objawów (zwykle do 2h od spożycia uczulającego pokarmu)
•	niezależna od przeciwciał IgE (zależna od innych komórek np. limfocytów) to głównie zapalenia jelit wywołane białkiem pokarmowym (enteropatie)
•	mieszana (mechanizm zależny i niezależny od przeciwciał IgE) – np. atopowe zapalenie skóry (AZS) oraz eozynofilowe zapalenie przewodu pokarmowego.
2.	NIEALERGICZNĄ (bez udziału mechanizmów immunologicznych). Może manifestować się jako:
•	zaburzenia enzymatyczne – np. nietolerancja laktozy (przyczyną jest brak enzymu rozkładającego laktozę w jelitach do glukozy i galaktozy)
•	nadwrażliwość na histaminę i związki podobne- pokarmy zawierające dużą ilość histaminy lub serotoniny wywołują ból głowy, zaczerwienie skóry, napadowy nieżyt nosa.
•	nadwrażliwość na dodatki do żywności (glutaminian sodu, słodziki)
•	toksyczne działanie żywności, np. zatrucie pokarmowe spowodowane obecnością bakterii.
Najczęściej uczulające pokarmy:
•	u dzieci: białko mleka krowiego, białko jaja kurzego, pszenica, orzeszki ziemne, soja, orzechy drzew, owoce morza
•	u dorosłych: ryby, owoce morza, orzeszki ziemne, orzechy drzew. Mogą występować reakcje krzyżowe między pokarmami, (np: zespół brzozowo-jabłkowo-orzechowy)

26.
Prawidłowa jest odpowiedź E. Półpasiec jest wywołany przez wirusa Varicella Zoster wrażliwego na acyklowir. Jest to reaktywacja zakażenia wirusem, który po przebyciu ospy wietrznej przechodzi w postać latentną i może się  reaktywować w przypadku obniżonej odporności organizmu.
•	Na obraz kliniczny półpaśca składają się pęcherzykowe zmiany ( jak w ospie wietrznej) ulokowane na obszarach skóry ograniczonych do jednego dermatomu. Najczęstszą lokalizacją półpaśca są nerwy międzyżebrowe, zmiany nie przekraczają linii pośrodkowej ciała. Zmianom skórnym mogą towarzyszyć swędzenie, pieczenie oraz silna bolesność, dlatego też pacjentowi można przepisać leki przeciwbólowe.
•	Ryzyko wystąpienia półpaśca rośnie wraz z wiekiem, czynnikami predysponującymi są wszystkie stany przebiegające z zaburzeniem odporności. Choroba może rozwinąć się u każdej osoby, która przeszła ospę wietrzną.
•	Leczenie:  Leczenie przeciwwirusowe zmniejsza nasilenie i czas trwania objawów półpaśca, jednak warunkiem skuteczności leczenia jest jego wczesne rozpoczęcie – jak najszybciej po pojawieniu się wysypki. Acyklowir przyjmuje się w dużych dawkach 800 mg 5x dziennie przez 7-10 dni p.o., a u pacjentów z obniżoną odpornością: 10mg/kg m.c. i.v. co 8h  a po zmniejszeniu objawów u chorego- kontynuować leczenie doustnie. Należy pamiętać, że leczenie półpaśca acyklowirem nie jest obligatoryjne u wszystkich pacjentów.
•	Najczęstsze powikłanie półpaśca to neuralgia półpaścowa, której ryzyko, jak i samego półpaśca, wzrasta wraz z wiekiem.


27.
Do tych  zjawisk najczęściej dochodzi w wyniku podwyższonego stężenia kwasu moczowego w ustroju spowodowanego nadmiarem puryn w pożywieniu, zwiększonym rozpadem kwasów nukleinowych, zwiększoną syntezą puryn de novo lub upośledzonym wydalaniem przez nerki. Wzrost stężenia kwasu moczowego w surowicy - hiperurkemia, oprócz podanych wyżej może mieć wiele innych przyczyn - dochodzi do niego w przebiegu zawału serca, niewydolności oddechowej, pod wpływem palenia tytoniu, po znacznym wysiłku fizycznym i stosowaniu niektórych leków (m. in. środki moczopędne tiazydowe i pętlowe).[...]
oraz
Napad dny może być zainicjowany przez różne czynniki - najczęściej alkohol, spożycie dużej ilości puryn, także zabieg chirurgiczny czy leki.

28.
W diecie mającej na celu obniżenie cholesterolu należy wyeliminować tłuszcze trans, które zwiększają stężenie cholesterolu LDL, zmniejszają stężenie cholesterolu HDL oraz zwiększają oporność tkanek na działanie insuliny. Produktami bogatymi w tłuszcze trans są gotowe produkty piekarnicze (ciasta, pączki itd.), margaryny twarde oraz żywność wysokoprzetworzona (chipsy, żywność gotowa do "odgrzewania", inne fast foody typu zupki w proszku).
29.
Prawidłowa odpowiedź: odpowiedź C.
Przeciwwskazania uniwersalne do wykonania szczepienia możemy podzielić na bezwzględne i względne.
Do bezwzględnych zaliczamy:
•	reakcja anafilaktyczna, która wystąpiła po poprzedniej dawce szczepionki jest przeciwwskazaniem do używania tego konkretnego preparatu, po którym wystąpiła reakcja
•	uczulenie na substancje wchodzące w skład szczepionki.
Do względnych zaliczamy:
•	ostra choroba, podczas której pacjent jest w ciężkim lub średnio ciężkim stanie
•	PAMIĘTAJ!  łagodna infekcja nie jest przeciwwskazaniem do szczepienia
•	zaostrzenie choroby przewlekłej, do momentu wyrównania stanu klinicznego pacjenta.
Bardziej szczegółowe przeciwwskazania są w przypadku żywych szczepionek. I są to:
•	wrodzone lub nabyte zaburzenia odporności
•	kobiety w ciąży i do 3 miesięcy przed planowaną ciążą
•	okres krótszy niż 4 tygodnie między "żywymi" szczepionkami.
Dla przypomnienia. do żywych szczepionek zaliczamy:
•	MMR
•	szczepionkę na ospę wietrzną
•	szczepionkę na rotawirusy
•	donosowa szczepionka przeciwko grypie (niedostępna w Polsce)
•	szczepionkę na polio (już nie stosowana w Polsce)
•	szczepionkę na żółtą gorączkę.
Przed każdym szczepieniem wykonaj kwalifikacje. Jest ona ważna 24 godziny od przeprowadzonego badania.
W artykule na stronie pzh (link w źródle) na temat szczepień u wcześniaków czytamy:
"W badaniach wykazano, że odpowiedź poszczepienna u wcześniaków jest podobna do odpowiedzi wytwarzanej przez dzieci urodzone o czasie. Wiek ciążowy czy masa ciała nie powinny stanowić przeciwwskazania do szczepień. Jeżeli nie stwierdza się innych przeciwwskazań, szczepienia u wcześniaków należy rozpocząć zgodnie z wiekiem metrykalnym, bez względu na masę urodzeniową i masę ciała w dniu szczepienia (wyjątkiem jest tylko BCG). O momencie szczepienia decyduje stan kliniczny dziecka."
Zatem przeciwwskazania do szczepień u wcześniaka, będą takie same stany chorobowe jak u innych dzieci czy dorosłych. Z podanych dystraktorów prawidłowa jest odp. C, ponieważ zaburzenia odporności są przeciwwskazaniami do szczepienia żywymi szczepionkami.


30.
Pytanie kontrowersyjne.
Najważniejszym elementem badań przesiewowych w kierunku dysplazji stawów biodrowych jest badanie fizykalne:
•	badanie objawu Barlowa (wyważania)
•	badanie objawu Ortolaniego (nastawiania)
•	badanie objawu ograniczonego odwodzenia kończyny w stawach biodrowych
Badanie objawów Ortolaniego i Barlowa przeprowadza się do 3 miesiąca życia, jednak ze względu na utrwalanie się patologicznej pozycji podwichniętej lub zwichniętej mogą one zanikać ok. 6 tygodnia, dlatego w praktyce badanie fizykalne przeprowadza się wcześniej. Objawem mającym większe znaczenie u dzieci powyżej 3 miesiąca życia jest ograniczenie odwodzenia w stawach biodrowych.
Drugą składową badania przesiewowego u noworodków i niemowląt jest badanie ultrasonograficzne stawów biodrowych, które przeprowadza się między 4 a 6 tygodniem życia, optymalnie w 6 tygodniu, ponieważ wówczas stawy biodrowe są wykształcone w stopniu pozwalającym na uzyskanie miarodajnego wyniku, a jednocześnie możliwe jest odpowiednio wczesne wdrożenie leczenia.

Szczególnej uwagi w zakresie diagnostyki dysplazji stawów biodrowych wymagają dzieci:
•	z dodatnim wywiadem rodzinnym w kierunku rozwojowej dysplazji stawu biodrowego
•	z porodu pośladkowego
•	z klinicznymi cechami niestabilności biodra lub innymi nieprawidłowościami w badaniu przedmiotowym

31.
Podział niedokrwistości ze względu na nasilenie
łagodna	10-12 g/dl ♀ i 10-13,5 g/dl ♂
umiarkowana 	8-9,9 g/dl
ciężka 	6,5-7,9 g/dl
zagrażająca życiu 	<6,5 g/dl

32.
Prawidłowa jest odpowiedź A. Choroba refleksowa przełyku to dolegliwości, których przyczyną jest zarzucanie do przełyku treści żołądkowej, co spowodowane jest nieprawidłową funkcją dolnego zwieracza przełyku (LES).
Na obraz kliniczny choroby refleksowej składają się:
•	Ból w klatce piersiowej
•	Zgaga i cofanie się treści pokarmowej ( charakterystyczne nasilenie dolegliwości w pozycji leżącej)
•	Kaszel i chrypka- powstająca wskutek drażnienia strun głosowych
Objawy, które powinny wzmożyć naszą czujność, czyli objawy alarmowe ( dość częste zagadnienie na LEKu):
•	Odynofagia
•	Dysfagia
•	Krwawienie
•	Niezamierzona utrata masy ciała
Diagnostyka: Złotym standardem jest pH-metria z impedancją
Postępowanie niefarmakologiczne:
•	Unikanie przyjmowania posiłków w krótkim odstępie czasu przed snem
•	Zaprzestanie palenia papierosów- papierosy zmniejszają napięcie LES poprzez upośledzenie oczyszczania przełyku.
•	Dieta z ograniczeniem tłuszczów, alkoholu, redukcja masy ciała- alkohol, czekolada, kawa, mocna herbata wzmagają relaksację dolnego zwieracza przełyku
•	Odstawienie leków o potencjale wrzodogennym
Leczenie farmakologiczne: stosowane są inhibitory pompy protonowej, kwas alginowy, sukralfat ,leki prokinetyczne
Odp. B- FAŁSZ- w przypadku choroby trzewnej (celiakii) postępowanie polega na stosowaniu diety bezglutenowej przez całe życie. Należy wykluczyć z diety produkty z żyta, pszenżyta, pszenicy, jęczmienia. Owies zanieczyszczony gliadyną również powinien być wykluczony z diety.
Odp. C- FAŁSZ- jeśli chodzi o leczenie zespołu jelita drażliwego, to należy zacząć od leczenia dietetycznego, jednak jest to m.in. dieta ze zwiększoną zawartością błonnika, unikanie produktów, zawierających węglowodany, które nie w pełni rozkładają się w przewodzie pokarmowym. Zwraca się również uwagę na higienę posiłku, niejedzenie w pośpiechu i regularne przyjmowanie posiłku.
Odp. D- FAŁSZ W leczeniu WZJG stosuje się sulfasalazlynę, mesalazynę, GKS oraz leki immunosupresyjne i biologiczne.
Odp. E- FAŁSZ- Co prawda w przypadku choroby Leśniowskiego- Crohna zaleca się zaprzestanie palenia papierosów i unikanie czynników, które potencjalnie mogą wywołać zaostrzenie, jednak jest to jedynie leczenie wspomagające, nie zaś postępowanie początkowe, gdyż jest mniej skuteczne od steroidoterapii.

33.
Prawidłowa jest odpowiedź E. Szmer stopnia III w skali Levine'a to średnio głośny szmer, łatwy do wysłuchania, o głośności podobnej do szmerów oddechowych, nie towarzyszy mu koci mruk, gdyż drżenie występuje w szmerach od IV stopnia w skali Levina.
Szmerami nazywamy zjawiska akustyczne wywołane drganiem, które możemy wysłuchać podczas osłuchiwania klatki piersiowej. Istnieje kilka podziałów szmerów serca, możemy je podzielić m.in. na szmery skurczowe i rozkurczowe, szmery stałe.
Sześciostopniowa skala Levina służy do klasyfikacji szmerów serca, ze względu na ich głośność.
1/6 – najcichszy szmer możliwy do wysłuchania;
2/6 – cichy szmer słyszalny od razu po przyłożeniu słuchawki;
3/6 – średnio głośny szmer, łatwy do wysłuchania, o głośności podobnej do szmerów oddechowych;
4/6 – głośny szmer z drżeniem wyczuwanym palpacyjnie;
5/6 – głośny szmer możliwy do wysłuchania stetoskopem lekko przyłożonym do klatki piersiowej;
6/6 – szmer słyszalny stetoskopem odsuniętym od klatki piersiowej.
Jakie mogą być przyczyny wystąpienia szmeru? Do jego powstania może dojść wskutek wadliwego działania zastawek sercowych, obecności wad anatomicznych serca lub naczyń itp.
Uwzględniając przyczynę powstania szmeru wyróżniamy szmery:
•	Czynnościowe
•	Niewinne
•	Organiczne
Najczęściej jednak szmery powstają w sercu zdrowym- mówimy wtedy o szmerach niewinnych, które dość często pojawiają się na LEKu.
Oto ich charakterystyczne cechy:
•	Ich głośność nie przekracza 3/6 w skali Levine’a
•	Mają zmienny charakter w zależności od okoliczności; ich intensywność zwiększają czynniki takie jak wysiłek, gorączka, zmiana pozycji ciała
•	Są szmerami skurczowymi, z wyjątkiem buczenia żylnego
•	Występują zwykle nad ograniczonym obszarem klatki piersiowej, nie promieniują

34.
Objawy: 2-dniowy ból, obrzęk, dodatni objaw Homansa
Brak zaczerwienienia i bolesności nad przebiegiem żył.

Odpowiedź A
Objawami Zapalenia żył powierzchownych są: zaczerwienienie i bolesność w przebiegu żył powierzchownych oraz miejscowe zgrubienia wyczuwalne w badaniu przedmiotowym spowodowane zakrzepami w świetle naczynia.

Odpowiedź B
Zapalenie żył głębokich często wynika z długotrwałego unieruchomienia kończyny np. podczas długiej podróży samolotem czy w wyniku operacji. W badaniu przedmiotowym stwierdza się: bolesny obrzęk, najczęściej podudzia, poszerzenie naczyń żylnych, tkliwość uciskową i dodatni objaw Homansa u ok.50% chorych. W diagnostyce zaleca się: oznaczenie stężenia dimeru-d, USG doppler żył kończyn dolnych i niekiedy badanie układu krzepnięcia. Leczenie pacjentów z zapaleniem żył głębokich obejmuje: ograniczenie chodzenia, kompresjoterapię i podawanie heparyny drobnocząsteczkowej.

Odpowiedź C
Zakrzepowe zapalenie naczyń najprawdopodobniej odnosi się do zakrzepowego zapalenia żył powierzchownych, które ze względu na brak charakterystycznych objawów możemy wykluczyć.

Odpowiedź D
Zwężające stwardnienie tętnic, czyli miażdżyca zarostowa tętnic, to najczęstsza choroba tętnic dotycząca zwykle osób po 45. -60. rż. Występuje 6 razy częściej u mężczyzn niż u kobiet, a do czynników ryzyka zaliczamy: otyłość, palenie tytoniu i cukrzycę. U pacjentki brak czynników ryzyka oraz objawów charakterystycznych dla tej jednostki chorobowej, jak np. oziębienie, mrowienie kończyny, uczucie drętwienia i chromanie przestankowe.

Odpowiedź E
Choroba Buergera to inaczej zakrzepowo-zarostowe zapalenie naczyń- stanowi zaledwie 1-2% chorób tętnic i w większości przypadków dotyczy młodych mężczyzn uzależnionych od tytoniu. Zapalenie obejmuje kolejno naczynia od największego do najmniejszego kalibru, dodatkowo może temu towarzyszyć wędrujące zapalenie żył kończyn dolnych.

35.
Ból dławicowy - to rodzaj bólu w klatce piersiowej o charakterystycznych cechach:
•	Umiejscowienie - zamostkowy, może promieniować do szyi, żuchwy, ramion łokci, nadbrzusza. (odp. A)
•	Charakter - gniotący, piekący, ściskający, trwa od 2 do 10 minut.
•	Czynniki nasilające - wysiłek fizyczny, stres emocjonalny, zimno, obfity posiłek. (odp. B)
•	Czynniki łagodzące - zaprzestanie wysiłku fizycznego, przyjęcie nitrogliceryny. (odp. C)
Niekiedy dławica piersiowa nie powoduje bólu, a sam objaw jest prezentowany przez tzw. "maski dławicowe" :
1.	Duszność
2.	Zmęczenie
3.	Ból brzucha
Aby można było mówić o typowym bólu wieńcowym musi on spełniać 3 kryteria bólu dławicowego (umiejscowienie, charakter, czynniki nasilające/łagodzące).

36.
Wymienione objawy klinicznie najbardziej przypominają odrę.
W przypadku ospy wietrznej wysypka jest pęcherzykowa.
Rumień nagły - wysypka jest bladoróżowa (a nie rumieniowa) i drobnoplamisto-grudkowa, oprócz gorączki inne objawy (m.in.te wymienione w pytaniu) występują rzadko.
W chorobie bostońskiej wysypka jest pęcherzykowa, grudkowa lub pęcherzykowo-grudkowa i występuje tylko na dłoniach, stopach i w obrębie jamy ustnej. Obecna jest gorączka oraz mogą występować łagodne objawy ze strony układu pokarmowego lub oddechowego. Nie stwierdza się limfadenopatii.
Odra  jest chorobą zakaźną wywołaną przez RNA wirusa z rodziny Paramyxoviridae. Jedynym rezerwuarem są ludzie, a zakażenie przenosi się  drogą kropelkową oraz przez kontakt z zakaźnymi wydzielinami (np. wydzielina dróg oddechowych). Okres wylęgania do czasu pojawienia się objawów prodromalnych 8–12 dni (śr. 10), do czasu pojawienia się osutki – śr. 14 dni (7–18 dni). Chory jest bardzo zakaźny i zakaża inne osoby 3-5 dni przed wystąpieniem wysypki do 3–4 dni po wystąpieniu osutki (w 4 dobie wysypki pacjent przestaje zakażać).
Objawy:
1.	Zwiastunowe (trwają kilka dni):
•	wysoka gorączka, nawet do 40°C (1–7 dni)
•	suchy kaszel (może się utrzymywać 1–2 tyg.), nasilony nieżyt nosa
•	zapalenie spojówek (światłowstręt) – może mieć duże nasilenie (zwłaszcza u dorosłych), z obrzękiem powiek; ustępuje wraz z ustępowaniem gorączki
•	powiększone węzły chłonne (podżuchwowe i szyjne tylne), często powiększenie śledziony
•	powyższym objawom może towarzyszyć krótkotrwała drobnoplamista wysypka (rash), która ustępuje przed pojawieniem się właściwej wysypki odrowej.
2.	Plamki Koplika - szarobiałe plamki o średnicy 1-2 mm, otoczone czerwoną obwódką na błonie śluzowej policzków na wysokości dolnych zębów trzonowych. Jest to objaw patognomoniczny dla odry, ale jego brak nie wyklucza odry. Plamki utrzymują się do 3 dni i znikają w momencie wystąpienia właściwej wysypki.
3.	Okres osutkowy (osutka plamisto-grudkowa):
•	na początku okresu wysypkowego nasilają się objawy prodromalne, stopniowo ustępując
•	wysypka jest gruboplamista, żywoczerwona i ma charakter zstępujący. Początkowo pojawia się za uszami, na karku, wzdłuż linii włosów, następnie na twarzy, szyi, górnej części ramion i klatki piersiowej. W drugiej dobie wysypka nasila się i schodzi na klatkę piersiową, skórę brzucha, pleców. W trzeciej dobie wysypka obejmuje skórę kończyn górnych, ud i stóp. Od 4 doby wysypka zaczyna ustępować w kolejności pojawiania się, skóra przebarwia się, brunatnieje i łuszczy się otrębiasto (wrażenie suchej i brudnej skóry).
4.	Inne objawy (występują rzadziej) – jadłowstręt, biegunka, uogólnione powiększenie węzłów chłonnych.
5.	W badaniach dodatkowych - zwykle leukopenia ze względną limfocytozą, może wystąpić zmniejszenie liczby płytek krwi, nieznaczny wzrost aktywności aminotransferaz, u dorosłych obserwuje się hiperbilirubinemię.
Rozpoznanie:
1.	Obraz kliniczny, który nasuwa podejrzenie odry jest wskazaniem do wykonania poniższych badań. Poza tym w każdym przypadku podejrzenia zachorowania - obowiązek zgłaszania do PSSE!
2.	Badanie serologiczne (ELISA) - badanie krwi na obecność przeciwciał w klasie IgM
3.	Izolacja wirusa innego niż szczepionkowy (hodowla) - wymaz z gardła, mocz, krew pełna pobrana na heparynę.
Zapobieganie:
1.	Obowiązkowe szczepienie wszystkich dzieci w 13-14 miesiącu oraz w 10 roku życia, ale UWAGA! Ze względu na rosnącą liczbę zachorowań na odrę w Europie oraz wzmożoną aktywność ruchów antyszczepionkowych, Główny Inspektor Sanitarny podjął decyzję o przesunięciu szczepienia przypominającego MMR z 10 r.ż. na 6 r.ż (Program Szczepień Ochronnych na 2019 rok)
2.	Immunoprofilaktyka bierna - immunoglobulina w wyjątkowych sytuacjach u osób podatnych na zachorowanie po kontakcie z chorym
3.	Izolacja chorych.
Leczenie jest wyłącznie objawowe:
•	przeciwgorączkowe, prawidłowe nawodnienie i odżywianie chorego
•	odpoczynek, zaciemnienie pokoju (światłowstręt)
•	suplementacja witaminy A
•	w powikłaniach bakteryjnych - antybiotykoterapia.
Powikłania - ryzyko większe u niemowląt i dorosłych (zwłaszcza niedożywionych i z niedoborami odporności komórkowej):
1.	Zapalenie: ucha środkowego, płuc (duża śmiertelność), mózgu (duża śmiertelność), mięśnia sercowego, rdzenia kręgowego, opon mózgowo-rdzeniowych, zespół Guillaina-Barrégo,
2.	Wtórne zakażenia bakteryjne odra powoduje znaczną przemijającą immunosupresję. Utrzymywanie się gorączki dłużej niż kilka dni lub ponowne jej wystąpienie wskazuje na powikłania!
3.	Podostre stwardniające zapalenie mózgu (SSPE) – rzadkie (najczęściej, gdy odra wystąpiła <2. rż.), postępujące zaburzenie neurodegeneracyjne, prowadzące do zgonu. Rozwija się kilka lub kilkanaście lat po zachorowaniu na odrę.

37.
Czynnikiem ryzyka wystąpienia raka trzustki nie jest grupa krwi "O" (Odp. E). Warto przy tej okazji zapamiętać, że jest to czynnik ryzyka rozwoju choroby wrzodowej dwunastnicy.
Czynniki ryzyka zachorowania na raka trzustki to:
•	palenie tytoniu (Odp. A)
•	otyłość (Odp. B)
•	cukrzyca (Odp. D)
•	przewlekłe zapalenie trzustki (Odp. C)
•	zakażenia HBV, HCV, H. pylori
•	duże spożycie tłuszczów pochodzenia zwierzęcego
•	mutacja genu BRCA
•	zespół Lyncha (dawniej HNPCC - dziedziczny rak jelita grubego niezwiązany z polipowatością)
•	FAMMM - zespół rodzinnego występowania znamion atypowych i czerniaka
•	zespół Peutza i Jeghersa
•	zespół Lyncha
•	rodzinna polipowatość gruczolakowata
•	zespół ataksja–teleangiektazja
•	zespół Li i Fraumeniego
Rak trzustki
•	w Polsce stanowi 3 % wszystkich zachorowań na nowotwory
•	najczęściej gruczolakorak (80%)
•	najczęstsza lokalizacja to głowa trzustki (2/3 przypadków)
•	charakteryzuje się dużą złośliwością i szybkim wzrostem

38.
W ocenie gotowości szkolnej należy wziąć pod uwagę rozwój: fizyczny, poznawczy (uwaga, myślenie, pamięć, mowa), społeczny i emocjonalny.

39.
Odstępy czasu zalecane w przypadku przyjmowania VKA różnią się od siebie w różnych sytuacjach klinicznych:
•	Chory stosujący VKA w stałej dawce z powodu ŻCHZZ o stabilnych wartościach INR → oznaczanie INR co 6-12 tygodni
•	Chory stosujący VKA w stałej dawce z stabilnymi wartościami INR → pomiar co 3-4 tygodni (odp.B)
•	Chory stosujący VKA gdy wartość INR się waha i wychodzi poza poziom terapeutyczny → pomiar co 1-2 tygodnie
•	Chory stosujący VKA oraz leki przeciwpłytkowe lub chory z niewydolnością serca (NYHA II-III) → pomiar co 1-2 tygodnie
•	Jeżeli u chorego z uprzednio stabilnymi wartościami INR wynik jednego pomiaru o ≤0,5 poniżej lub powyżej zakresu terapeutycznego → należy kontynuować VKA w dotychczas stosowanej dawce i oznaczyć INR w ciągu 1–2 tyg.

40.
Każdy chory na chorobę wieńcową powinien stale przyjmować:
•	lek przeciwpłytkowy: ASA 75mg 1 x dziennie lub klopidogrel 75mg 1 x dziennie (w razie przeciwwskazań do ASA) - odp.A
•	statynę, należy dążyć do zmniejszenia stężenia LDL-C do <55 mg/dl oraz o >50% w stosunku do wartości wyjściowych - odp.B
*  ACEI/ARB należy stosować, jeśli współistnieje nadciśnienie tętnicze, cukrzyca, niewydolność serca lub dysfunkcja skurczowej lewej komory.

Odpowiedź D. prawidłowe są odpowiedzi A,B.

41.
W praktyce klinicznej dzielimy dyslipidemie na: hipercholesterolemię, dyslipidemię aterogenną i ciężką hipertriglicerydemię.
Dyslipidemię aterogenną charakteryzuje współistnienie:
1.	zwiększonego stężenia TG (150–500 mg/dl)- odp. A
2.	małego stężenia HDL-C: poniżej 40 mg/dl u mężczyzn i poniżej 45 mg/dl u kobiet (w zespole metabolicznym i cukrzycy typu 2 HDL-C u kobiet <50 mg/dl)- odp. B
3.	 nieprawidłowych cząsteczek LDL (tzw. małych, gęstych LDL)- nieoznaczane w praktyce klinicznej.
Stężenie LDL-C w dyslipidemii aterogennej jest jedynie umiarkowanie zwiększone. W przypadku gdy wartość LDL znacznie przekracza granice normy taki stan nazywamy hiperlipidemią mieszaną (inaczej złożoną, rodzinną).
Dyslipidemia aterogenna nie daje charakterystycznych objawów, często współistnieje z otyłością i cukrzycą typu 2, dlatego zaleca się zmianę stylu życia i regularną aktywność fizyczną. W leczeniu farmakologicznym zastosowanie znajdują: statyny, wielonienasycone kwasy tłuszczowe ω-3 i fibraty. W przypadku leczenia hipolipemizującego ( zwłaszcza fibratem łącznie ze statyną) mogą pojawić się miopatia oraz pogorszenie parametrów wątrobowych ( w przypadku wzrostu AST lub ALT > 3krotnej granicy normy zaleca się odstawienie fibratu).

42.
Odpowiedź A
Żółtaczka fizjologiczna pojawia się w 2. dobie życia noworodka, a ustępuje ok. 10. dnia, jednak u dzieci karmionych naturalnie może wystąpić żółtaczka związana z karmieniem piersią, która może utrzymywać się nawet od 4 do 12 tygodni. Dzieci  z żółtaczką związaną z karmieniem piersią są zdrowe, procesy adaptacyjne przebiegają u nich prawidłowo, badania stolca, moczu i laboratoryjne są w granicach normy, a zażółcenie skóry wynika ze zwiększonego stężenia bilirubiny pośredniej (wolnej). Stan ten jest przemijający, choć jego patofizjologia nie została do końca wyjaśniona, jeśli brak niepokojących nie wymaga interwencji specjalistycznej.

Odpowiedź B
Obecność przepukliny pępkowej jest wynikiem niecałkowitego zamknięcia pierścienia pępkowego lub jego osłabienia, w wyniku czego zawartość jamy brzusznej wydostaje się przez otwarty pierścień pępkowy. Przepukliny pępkowe występują głównie u noworodków i niemowląt, a większość z nich (85%) zanika do 1. rż. bez potrzeby interwencji chirurgicznej. Bardzo rzadko dochodzi do uwięźnięcia przepukliny, a badalny okrągły pierścień pępkowy przemawia za dużym prawdopodobieństwem samoistnego zamknięcia się przepukliny. Jeśli brak niepokojących objawów bólowych i uwięźnięcia należy ograniczyć się jedynie do obserwacji, a stan ten nie wymaga interwencji specjalistycznej.

Odpowiedź C
Odruch Moro należy do wrodzonych odruchów bezwarunkowych, występuje od od urodzenia do około 4-ego miesiąca życia. Wywołuje się go poprzez nagły dźwięk, lub uderzenie o podłoże na którym leży dziecko. Dziecko leżące na plecach w pierwszej fazie odruchu wyciąga wyprostowane rączki, po czym znów zbliża je do linii pośrodkowej ciała. U 10-dniowego noworodka odruch Moro jest fizjologiczny i nie wymaga konsultacji specjalisty.

Odpowiedź D
Jednostronny brak jądra w mosznie u 10-dniowego noworodka nie jest nieprawidłowością. W 1. rż. istnieje możliwość zstąpienia jąder do worka mosznowego, a potrzebę wykonania sprowadzenia chirurgicznego jąder rozważa się u dzieci w od 1-3 rż. (rozbieżności w zależności od źródła).

Odpowiedź E
Żadne z powyższych nie jest wskazaniem do interwencji specjalistycznej.

43.
W tym wieku ulewania są objawem fizjologicznego refluksu żołądkowo-przełykowego. Błędem byłoby wprowadzanie leków czy zmian w diecie. Dziecko prawidłowo przybiera na masie (w wieku 0.-3. miesiąca prawidłowy dzienny przyrost masy to ok. 30 g).
Odp. A - metoklopramid jest lekiem przeciwwymiotnym o działaniu prokinetycznym z licznymi działaniami ubocznymi. Nie jest stosowany w ulewaniach.
Odp. B - rozszerzenie podstawowej diety dziecka ma miejsce w 5 miesiącu. W przypadku patologicznych ulewań i alergii pokarmowej stosuje się mieszanki zagęszczające lub mleka modyfikowane.
Odp. D - w przypadku alarmowych objawów takich jak brak przyrostu masy lub wręcz spadkowa tendencja, chlustające wymioty (pylorostenoza) - należy pilnie skonsultować dziecko z chirurgiem.

44.
Odpowiedź A
Prawdą jest, że najmniej precyzyjny jest pomiar pod pachą (temperatura niższa od podstawowej o ~0,8°C) i w uchu (duża zmienność zależna m.in. od obecności woskowiny)'' (mp.pl)

Odpowiedź B
Nieprawdą jest, że temperatura w jamie ustnej jest wyższa od podstawowej o około 0,5 °C. Prawidłowo temperatura mierzona pod językiem jest niższa o ok. 0,5 °C od podstawowej, a jej wzrost może być spowodowany żuciem gumy i paleniem papierosów.

Odpowiedź C
Nieprawdą jest, że temperatura w odbycie jest niższa od podstawowej o około 0,5°C.. Prawidłowo temperatura mierzona w odbycie jest wyższa o ok. 0,5 °C od podstawowej.

Odpowiedź D i E są niepoprawne, ponieważ zawierają kombinację nieprawidłowych odpowiedzi B lub C.
Typ gorączki	Charakterystyka
septyczna	w ciągu doby 1 gwałtowny wzrost temperatury, może być nawet do ~40°C,
przerywana	skoki gorączki, które stale nawracają, w różnych odstępach czasu
falista	występują kilkudniowe okresy gorączki, a po nich okresy bezgorączkowe
ciągła	występuje ciągle
Gorączka o nieznanej przyczynie (FUO)	1) utrzymuje się lub wielokrotnie nawraca gorączka >38,3°C
2) występuje dłużej niż 3 tyg.
3) nie udało się ustalić przyczyny

45.
cecha	choroba przeziębieniowa	alergiczny nieżyt nosa
swędzenie w okolicy nosa	nie	tak
wodnisty wyciek z nosa	początkowo, następnie może przechodzić gęstą, zielonkawą, ropną, co nie jest dowodem na zakażenie bakteryjne	tak, charakterystyczny dla sezonowego alergicznego nieżytu nosa
kaszel	początkowo suchy, z tendencją do przechodzenia w wilgotny	tak, wynik spływania wydzieliny po tylnej ścianie gardłą
kichanie	tak	tak
gorączka	zwykle niewielka	brak

46.
Do 5. dnia po porodzie produkowane są niewielkie ilości mleka – siary. Jest to gęsty, żółtawy płyn zawierający dużo immunoglobulin, zwłaszcza klasy IgA, oraz leukocytów, zapewniających noworodkowi ochronę przed drobnoustrojami. W 2 tygodniu wytwarzane jest mleko przejściowe , a w kolejnym- mleko dojrzałe.
47.
Krwotok płucny to masywne krwawienie z dróg oddechowych (zazwyczaj >200 ml na dobę), które może prowadzić do niewydolności oddechowej i stanowić bezpośrednie zagrożenie życia, co jest wskazaniem do pilnej hospitalizacji.
Najczęstsze przyczyny
•	Nowotwory złośliwe
•	Rozstrzenie oskrzeli
•	Gruźlica
•	Urazy
•	Skazy krwotoczne
Postępowanie:
1.	Zabezpiecz drożność dróg oddechowych i dostęp do żyły
2.	Pobierz krew na oznaczenie grupy, wykonanie próby krzyżowej, badania morfologii i krzepnięcia
3.	Stosuj tlenoterapię – utrzymuj SaO2 >90%
4.	Koryguj ew. zaburzenia krzepnięcia, niedokrwistość i hipowolemię
5.	Wyklucz krwawienie z górnych dróg oddechowych i przewodu pokarmowego
6.	Zleć pilną bronchoskopię (jeśli są warunki – sztywną)
7.	Jeżeli miejsce krwawienia zostało ustalone – ułóż chorego na boku „chorym” a w razie konieczności intubacji rozważ wprowadzenie rurki intubacyjnej do oskrzela głównego „zdrowego” płuca.

48.
Fetopatia cukrzycowa – to zespół zaburzeń, które rozwijają się u noworodka pod wpływem hiperinsulinemii, która wynika z hiperglikemii u matki.
Objawy fetopatii cukrzycowej:
•	makrosomia – waga > 4200g
•	nadmiernie rozwinięta tkanka podskórna
•	zaburzenia elektrolitowe
•	niedojrzałość płuc
•	głowa za mała do wielkości klatki piersiowej
•	organomegalia
•	czerwone zabarwienie skóry
•	silnie owłosiona głowa i uszy
•	hipoglikemia
•	hiperbilirubinemia

49.
Rak piersi
Szacuje się, że rak piersi jest uwarunkowany genetycznie w ok. 5-10%, a największe ryzyko wystąpienia tego nowotworu istnieje w przypadku mutacji genów supresorowych BRCA1 i BRCA2. Ich wysoka penetracja zwiększa ryzyko zachorowania nawet 10-krotnie! Do innych mutacji należą:  związane  wysokim ryzykiem: TP53 (Zespół Li-Fraumeni) i PTEN (Zespół Cowdena) oraz związane z umiarkowanym ryzykiem: ATM, BRIP1, CHK2, iPALB2.
Badania na obecność mutacji BRCA można wykonać w ramach Narodowego Programu Zwalczania Chorób Nowotworowych Ministerstwa Zdrowia u:
•	wszystkich chorych na raka jajnika/jajowodu/otrzewnej;
•	wszystkich chorych, u których raka piersi rozpoznano poniżej 50. rż.;
•	chorych, u których raka piersi rozpoznano powyżej 50. rż., (o ile był to: podtyp trójujemny, rak rdzeniasty, rak wieloogniskowy lub obustronny, lub jeżeli posiadają krewne I i/lub II stopnia chore na raka piersi i/lub raka jajnika)
•	krewnych z rodzin, w których mutacją markerową jest jedna z wyżej wymienionych;
•	krewnych I i II stopnia chorych na raka piersi i/lub jajnika w przypadku, gdy mutacja markerowa nie została ustalona i nie ma możliwości rozpoczęcia diagnostyki od chorej na raka.
Zakładając, że mama i ciocia naszej pacjentki są spokrewnione należy skierować pacjentkę do poradni genetycznej w celu badania na obecność mutacji BRCA. W Polsce badania przesiewowe obejmuje 5 najczęściej występujących mutacji BRCA1, dopiero w przypadku niewykrycia mutacji BRCA1 należy wykonać badanie w kierunku mutacji BRCA2.  Dodatkowo wykazano szereg czynników zmniejszających ryzyko zachorowania na raka piersi, jak np. modyfikację stylu życia, regularne ćwiczenia fizyczne, utrzymanie odpowiedniej masy ciała, ograniczenie spożycia alkoholu i stosowania HTZ czy karmienie piersią, dlatego warto wysłać pacjentkę do poradni profilaktyki nowotworów.

Rak jelita grubego
75% raków jelita grubego występuje sporadycznie i rozwija się na podłożu gruczolaka. Jednak część z tych nowotworów rozwija się na podłożu genetycznym np. rodzinna polipowatość gruczolakowata czy zespół Lyncha.
Pojedyncze zachorowanie na raka jelita grubego w rodzinie zazwyczaj nie stanowi wskazania do skierowania do poradni genetycznej, ponieważ znaczna większość tych nowotworów jest sporadyczna. Pojedynczy krewny 1. stopnia ≥ 60. roku życia z rozpoznanym rakiem jelita grubego stanowi wskazanie do wdrożenia standardowego programu profilaktyki już w 40. rż.
Dodatni wywiad nowotworowy w kierunku raka jelita grubego również stanowi wskazanie do skierowania pacjentki do poradni profilaktyki nowotworów, ponieważ jest wiele czynników, które zwiększają ryzyko zachorowania na raka jelita grubego, jak np. nadwaga, mała aktywność fizyczna, zwiększona zawartość tłuszczów i czerwonego mięsa w diecie, niedobory witamin i wapnia.

Prawidłowa odpowiedź to D. skierowanie pacjentki do poradni profilaktyki nowotworów i poradni genetycznej.

50.
Wśród powikłań przewlekłych cukrzycy należy wymienić:
•	Nefropatię cukrzycową - przesiewowym badaniem umożliwiającym wczesne wykrycie rozwoju nefropatii jest oznaczanie albuminurii. Należy je wykonać w przypadku cukrzycy typu 1 - nie później niż 5 lat od rozpoznania choroby, zaś w cukrzycy typu 2 - niezwłocznie po rozpoznaniu choroby. W momencie wystąpienia albuminurii należy włączyć leczenie ACEI lub ARB.
•	Powikłania oczne - retinopatię cukrzycową i zaćmę - wykryć ją można w trakcie badania okulistycznego. Należy je przeprowadzić w przypadku cukrzycy typu 1 - nie później niż 5 lat od rozpoznania choroby, zaś w cukrzycy typu 2 - niezwłocznie po rozpoznaniu choroby. Zapobiegać jej można poprzez utrzymywanie normoglikemii i normotensji. Leczenie polega na fotokoagulacji laserowej siatkówki, zaś w zaawansowanych przypadkach może być konieczna witrektomia.
•	Neuropatię cukrzycową - najczęściej występujące powikłanie. Można tu rozróżnić polineuropatię czuciowo-ruchową oraz neuropatię autonomiczną. Leczenie polega głównie na zwalczaniu farmakologicznym bólu (pregabalina, gabapentyna, karbamazepina i tp), zaś leczenie neuropatii autonomicznej polega de facto na leczeniu objawowym (atonia żołądka - modyfikacja diety i leki prokinetyczne; atonia pęcherza moczowego - unikanie zalegania moczu, parasympatykomimetyki; zaburzenia wzwodu - inhibitory fosfodiesterazy 5 i tp)
•	Zespół stopy cukrzycowej - kluczem jest zapobieganie rozwinięciu się tego powikłania. Należy badać stopy przy każdej wizycie u lekarza, zaś co dwa lata badać wskaźnik kostkowo-ramienny; należy codziennie oglądać stopy, unikać chodzenia w za małych butach, regularnie je myć, obcinać paznokcie, unikać wszelkich sytuacji, które mogą doprowadzić do skaleczenia stopy (chodzenie boso, noszenie butów bez skarpet). Jeśli jednak dojdzie do rozwoju stopy cukrzycowej, leczenie zależy od stopnia zaawansowania, stosuje się między innymi antybiotykoterapię, opracowywanie chirurgiczne rany, odpowiednie dostosowywanie opatrunków, zabiegi wewnątrznaczyniowe (gdy przeważa czynnik niedokrwienny), ostatecznie może być konieczne amputowanie kończyny.
•	Powikłania kostne, stawowe i skórne
•	Powikłania makroangiopatyczne
Choroba naczyniowa serca będzie wynikała z zaawansowanej miażdżycy tętnic wieńcowych. Cukrzyca jedynie przyspiesza proces jej powstawania.

51.
Za niedokrwistość uznajemy stężenie hemoglobiny w surowicy krwi <12 mg/dl u kobiet i <14 mg/dl u mężczyzn. Niedokrwistość z niedoboru żelaza możemy podejrzewać, jeśli w badaniu morfologicznym krwi MCV (średnia objętość krwinki czerwonej) będzie niższa niż 82 fl. Mówimy wtedy o niedokrwistości mikrocytarnej.
Są różne przyczyny takiego stanu:
•	Utrata krwi na skutek krwawień wewnętrznych jak i zewnętrznych
•	Wzrost zapotrzebowania na żelazo - dojrzewanie, ciąża
•	Nieprawidłowe wchłanianie żelaza z przewodu pokarmowego - stan po zabiegach na żołądku, zapalenie żołądka, celiakia
•	Niedobór żelaza w diecie - dieta wegańska
Leczenie tego typu niedokrwistości zwykle polega na przyjmowaniu doustnych preparatów żelaza w dobowej dawce odpowiadającej 150-200 mg żelaza elementarnego.
O powodzeniu leczenia doustnymi preparatami żelaza świadczą:
•	wzrost liczby retikulocytów po 7 dniach leczenia
•	wzrost stężenia Hb o około 2 g/dl po 1-2 tygodniach leczenia
Leczenie należy kontynuować przez 3 miesiące po normalizacji stężenia hemoglobiny i ferrytyny, żeby uzupełnić zapasy ustrojowe żelaza.
Kobiety ciężarne i karmiące piersią powinny przyjmować profilaktyczną dawkę żelaza (30 mg/d).
Należy pamiętać, że przy niedokrwistości z towarzyszącym stężeniem hemoglobiny poniżej 7 g/dl należy rozważyć przetoczenie KKCz!

52.
Wszystkie typy WZW podlegają obowiązkowemu zgłoszeniu do sanepidu. Inne choroby zakaźne z listy to: bąblowica i wągrzyca; biegunki o etiologii infekcyjnej lub nieustalonej u dzieci do lat 2; błonica; borelioza z Lyme; cholera; dur brzuszny gruźlica i inne mikobakteriozy; krztusiec; nagminne zapalenie przyusznic (świnka); odra; ospa wietrzna; ostre nagminne porażenie dziecięce (poliomyelitis) wirusowe zapalenia wątroby (A, B, C, inne) oraz zakażenia wywołane przez wirusy zapalenia wątroby; wścieklizna; zakażenia żołądkowo-jelitowe oraz zatrucia pokarmowe o etiologii infekcyjnej lub nieustalonej; zakażenie ludzkim wirusem niedoboru odporności (HIV) i zespół nabytego niedoboru odporności (AIDS); zapalenia opon mózgowo-rdzeniowych lub mózgu o etiologii infekcyjnej lub nieustalonej; zatrucie jadem kiełbasianym (botulizm); zespół ostrej niewydolności oddechowej (SARS); zimnica (malaria).
53.
Pytanie z zakresu anatomii. Prawe oskrzele jako przedłużenie tchawicy ma nieco szersze światło oraz odchodzi bardziej pionowo od tchawicy niż oskrzele lewe.
54.
Bulimia jest chorobą przewlekłą polegającą w dużej mierze nap prowokowaniu wymiotów po zjedzeniu posiłku. Opisane powyżej objawy są następstwem wielokrotnego zwracania pokarmu.
55.
	epidemiologia	Etiologia	wywiad	obraz kliniczny 	rozpoznanie	leczenie
Odpowiedź A.
liszajec zakaźny 	Duża zakaźność- szerzy się w skupiskach małych dzieci, rzadziej dorosłych.	gronkowcowo-paciorkowcowa	początek nagły, świąd, pieczenie	żółto-miodowe strupy, najczęściej na twarzy i w okolicach naturalnych otworów, nie zostawiają blizn	kliniczne	odkażenie i miejscowa antybiotykoterapia
Odpowiedź B.
łupież pstry	u osób z tendencją do nadpotliwości i łojotoku, niewielka zakaźność	grzyb drożdżopodobny - Malassezia furfur (dawniej Pityrosporum ovale)	brak subiektywnych dolegliwości	różowo-beżowe plamy z tendencją do zlewania się w okolic, odbarwienia po ekspozycja na światło słoneczne w miejscach zmienionych 	kliniczne, ew. badanie mykologiczne	leki przeciwgrzybicze miejscowo z jednoczesnym leczeniem owłosionej skóry głowy
Odpowiedź C.
łupież rumieniowy	u osób z nadmierną potliwością, cukrzycą, otyłością może często nawracać, niewielka zakaźność	bakterie- maczugowce Corynebacterium minutissimum	nie występuje świąd, ból 	zmiany rumieniowe (czerwono-brązowe plamy) okolicy fałdów skórnych (pachwiny, pachy, między palcami) z tendencją do złuszczania	kliniczne
malinowa fluorescencja w lampie Wooda	antybiotyk ogólnie lub miejscowo - erytromycyna
Odpowiedź D.
róża	powikłanie owrzodzeń w przebiegu niewydolności żylnej, częściej u osób z zaburzeniami odporności	paciorkowce, Streptococcus pyogenes	nagły początek z wysoką gorączką (40-41 stopni), dreszczami i uczuciem rozbicia, bolesne zmiany skórne	dobrze ograniczony rumieniowy obrzęk z lśniącą skórą, najczęściej na twarzy lub goleni, może przyjać postać pęcherzową, krwotoczną lub rzadziej zgorzelinową	kliniczne	antybiotyki: penicyliny, cefalosporyny
miejscowo okłady z 2% ichtiolu
leki przeciwgorączkowe
Odpowiedź E.
niesztowica	osoby pracujące w wilgotnych pomieszczeniach, zaniedbujące higienę osobistą	gronkowcowo-paciorkowcowe	niewielki ból w okolicy zmian skórnych 	ropny pęcherz→ owrzodzenie → strup
zmiany na goleniach pośladkach, rzadziej tułowiu 	kliniczne	antybiotykoterapia ogólna zgodna z antybiogramem i miejscowe odkażenie.

56.
Test Fagerstroma to kwestionariusz pozwalający ocenić stopień uzależnienia od nikotyny na podstawie zebranego wywiadu. Kwestionariusz ten składa się z 6 pytań. Maksymalna liczba punktów wynosi 10.
•	Wynik ≤3 punktów świadczy o niskim stopniu uzależnienia od nikotyny,
•	Wynik pomiędzy 4 a 6 punktów  świadczy o średnim stopniu,
•	Wynik od 7 do 10 punktów o silnym uzależnieniu od nikotyny. - odpowiedź D.
Pytania, które zawiera kwestionariusz:
1. Kiedy po przebudzeniu zapalasz pierwszego papierosa?
2. Czy powstrzymanie się od palenia w miejscach, gdzie palić nie wolno, jest dla ciebie problemem?
3. Z którego papierosa najtrudniej ci zrezygnować?
4. Ile papierosów wypalasz dziennie?
5. Czy rano palisz więcej papierosów niż w ciągu dnia?
6. Czy nie możesz się powstrzymać od palenia nawet podczas choroby, gdy musisz leżeć w łóżku?

Czym innym jest test Niny Schneider badający motywację pacjenta do rzucenia palenia. Składa się on z 12 pytań, suma odpowiedzi „tak” ≥7 również oznacza silną motywację do rzucenia palenia, a co za tym idzie większą szansę na wyjście z nałogu.

57.
NLPZ hamują produkcję prostaglandyn, które mają ochronne działanie na błonę śluzową żołądka, co powoduje powstanie nadżerek i owrzodzeń w błonie śluzowej żołądka i dwunastnicy. Ich powikłania mogą być bardzo groźne dla życia, może dojść do krwawienia z przewodu pokarmowego, perforacji czy niedrożności.
Czynniki ryzyka:
•	wiek >65 lat (A)
•	wcześniejsza choroba wrzodowa
•	jednoczesne stosowanie ASA, GKS lub leków przeciwzakrzepowych
•	leczenie NLPZ w dużych dawkach (zaliczymy tu odpowiedź B. zażywanie więcej niż jeden lek z grupy NLPZ, w praktyce lekarskiej powinniśmy unikać podawania dwóch różnych NLPZ, a do NLPZ dołączyć lek z innej grupy analgetyków).
•	zakażenie Helicobacter pylori
W profilaktyce stosuje się inhibitory pompy protonowej (IPP) np. pantoprazol, omeprazol. IPP hamują wytwarzanie kwasu solnego przez pompę protonową, prowadząc do wzrostu pH.
Należy jednak pamiętać, że stosowanie więcej niż jednego leku z grupy NLPZ nie jest wskazane. Praktycznie nie ma sytuacji, w których takie leczenie było by stosowane.

58.
Zapalenie brzegów powiek to stan zapalny obejmujący wolne brzegi powiek, skórę oraz gruczoły (najczęściej tarczkowe). Zapalenie brzegów powiek można podzielić na:
•	przednie (gronkowcowe lub łojotokowe)
•	tylne (zapalenie gruczołów tarczkowych Meiboma)
Zapalenie gronkowcowe najczęściej dotyka osoby młode, płci żeńskiej, chorujące na atopowe zapalenie skóry. Przy zapaleniu łojotokowym najczęściej współwystępują zmiany na skórze głowy, brwiach. Zmiany obejmujące gruczoły Meiboma zwykle dotykają starsze osoby z trądzikiem różowatym lub łojotokowym zapaleniem skóry. W starszych pacjentów najczęściej dochodzi do zakażenia nużeńcem (Desmodex folliculorum, Desmodex brevis). - odp.C
Nużeńce powodują zaczopowanie torebek włosowych i kanalików wyprowadzających z gruczołów łojowych, odczynową hiperkeratynizację oraz wtórne zakażenia bakteryjne i grzybicze. Są odpowiedzialne za uporczywe i przewlekłe zapalenie brzegów powiek i spojówek. Często jedynym objawem jest wypadanie rzęs.
Wszystkie rodzaje przewlekłych zapaleń brzegów powiek powodują podobne objawy:
•	pieczenie
•	świąd
•	uczucie ciała obcego w oku
•	wydzielina na brzegach powiek lub rzęsach
•	zespół suchego oka
Leczenie jest zależne od postaci zapalenia brzegów powiek. We wszystkich postaciach ważna jest odpowiednia higiena, usuwanie łusek z wolnych brzegów, ciepłe kompresy i masowanie gruczołów pobudzające opróżnianie. W zapaleniu gronkowcowym stosowane są maści antybiotykowe (bacytracyna lub erytromycyna). W przypadku zapalenia gruczołów Meiboma stosujemy antybiotykoterapię ogólną przynajmniej przez miesiąc(tetracyklina, erytromycyna, doksacyklina).

59.
Szczepienia zalecane i możliwość ich najwcześniejszego podania:
•	Rotawirusy: od 6 tygodnia życia
•	Pneumokoki i meningokoki: od 2 miesiąca życia
•	Grypa: od 6 miesiąca życia
•	Ospa wietrzna: od 9 miesiąca życia
•	WZW A: od 12 miesiąca życia
Wszystkie wymienione szczepienia zaleca się wykonać u tego dziecka.
Powszechne, obowiązkowe szczepienie przeciw pneumokokom zostało wprowadzone dla dzieci urodzonych po 31.12.2016 roku. Chłopiec w podanym zadaniu ma 2 lata, a pytanie pochodzi z 2017 roku, więc nie został on objęty obowiązkiem szczepień przeciw pneumokokom, dlatego jest to szczepienie zalecane.

60.
Najczęstszą postacią nadciśnienia tętniczego jest NT pierwotne. Jednak u części chorych spowodowanie jest inną chorobą np. pochodzenia endokrynnego - wśród osób <40 rż. nawet do 30% przypadków NT.
Przyczyny endokrynologiczne wystąpienia NT
•	choroba/zespół Cushinga (Odp.A)
•	pierwotny hiperaldosteroznim (Odp. B)
•	nadczynność przytarczyc (Odp. C)
•	guz chromochłonny (Odp. D)
•	przyzwojaki
•	wrodzony przerost nadnerczy
•	guz wydzielający DOC
•	akromegalia
•	niedoczynność tarczycy
•	nadczynność tarczycy
Kiedy podejrzewać wtórną postać NT?
•	znaczny wzrost ciśnienia tętniczego, napadowe zwyżki
•	pogorszenie kontroli ciśnienia tętniczego
•	NT oporne
•	obecność powikłań narządowych wyrażonych nieproporcjonalnie do czasu trwania NT

61.
Grupy ryzyka niedoboru witaminy D:
•	noworodki urodzone przedwcześnie - A
•	osoby z otyłością, zarówno dorośli jak i dzieci (nadmiar tkanki tłuszczowej kumuluje witaminę D, która jest niedostępna dla potrzeb organizmu) - B i C
•	osoby o ciemnej karnacji lub pracujące w godzinach nocnych (wit. D jest produkowana w skórze pod wpływem promieniowania UVB) - D
•	niedostateczna podaż w diecie (tłuste ryby - główne źródło)
•	zaburzenia wchłaniania (np. zespół krótkiego jelita, celiakia, zapalenie trzustki)
•	zaburzenia czynności wątroby (25-hydroksylaza bierze udział w pierwszym etapie metabolizmu do aktywnej postaci wit. D)
•	zaburzenia czynności nerek (1α-hydroksylaza bierze udział w przemianie w aktywną postać wit. D)
Zatem prawidłowa odpowiedź to E. wszyscy wymienieni.

62.
Głużenie jest niezależną oznaką rozwijania się mowy dziecka niezwiązaną z niedosłuchem. Pozostałe elementy wymienione w dystraktorach są przydatne w diagnostyce niedosłuchu.
63.
Acenokumarol jest lekiem z grupy antagonistów witaminy K (VKA). Jego działanie polega na hamowaniu karboksylacji prekursorów czynników krzepnięcia zespołu protrombiny, czyli czynników II, VII, IX, X. To powoduje powstanie ich nieaktywnych postaci. Celem stosowania VKA jest zapobieganie narastaniu zakrzepu (nie powodują one jego rozpuszczenia!) oraz zapobieganie powikłaniom zakrzepowo-zatorowym.
VKA powodują wydłużenie czasu protrombinowego oraz wzrost wskaźnika INR (międzynarodowy współczynnik znormalizowany). W trakcie leczenia przeciwkrzepliwego zależy nam, aby wskaźnik INR mieścił się w granicach wartości terapeutycznych, czyli między 2,0 - 3,0.
W migotaniu przedsionków leczenie przeciwkrzepliwe należy włączyć, gdy u pacjenta istnieje zagrożenie wystąpienia powikłań zakrzepowo-zatorowych. Określa się je na podstawie skali CHA2DS2-VASc:
•	C - Zastoinowa niewydolność krążenia (Congestive heart failure) - 1 pkt
•	H - Nadciśnienie tętnicze (Hypertension) - 1 pkt
•	A - Wiek > 75 rż (Age) - 2 pkt
•	D - Cukrzyca (Diabetes Mellitus) - 1 pkt
•	S -  Przebyty udar mózgu lub TIA (Stroke) - 2 pkt
•	V - Choroba naczyniowa (Vascular disease) - 1 pkt
•	A - Wiek 65-74 rż (Age) - 1 pkt
•	Sc - Płeć żeńska (Sex category) - 1 pkt
Leczenie należy wdrożyć jeśli chory w powyższej skali otrzymał co najmniej 1 pkt (u kobiet 2 pkt).
W sytuacji przedawkowania VKA lub niedopasowania dawki leku do chorego, INR może znacznie wykraczać poza zakres terapeutyczny. Postępowanie zależy od poziomu INR :
•	4,5 - 6,0 - należy wstrzymać leczenie do czasu uzyskania terapeutycznego poziomu INR. Zwykle wystarczy przerwać leczenie na 1 - 2 dni.
•	6,0 - 10,0 - należy wstrzymać leczenie do czasu uzyskania terapeutycznego poziomu INR, można rozważyć podaż witaminy K doustnie w dawce 2,5 - 5 mg.
•	> 10,0 - należy wstrzymać leczenie i podać witaminę K doustnie w dawce 2,5 - 5 mg.
•	w razie poważnego krwawienia u chorych przyjmujących VKA należy wstrzymać leczenie i bezzwłocznie podać koncentrat czynników protrombiny. To zwykle powoduje normalizację wskaźnika INR w około 15 minut. Dodatkowo należy podać 5 - 10 mg witaminy K w powolnym wlewie i.v.
Według Książki zalecanej przez CEM Medycyna Rodzinna autorów: Windak A, Chlabicz S., Mastlerz-Migas :
Przy INR 3,5-5 należy zlecić pominięcie jednej dawki VKA i zredukować następne dawki. (B) odpowiedż wyjęta wprost z tej książki.
Przy INR 5-9 należy pominąć następne dawki VKA, podać doustnie witaminę K w dawce 1 mg.
Przy INR > 10 odstawić lek i podać doustnie w dawce 2 mg.



64.
Na początek należy zauważyć, iż musimy znaleźć odpowiedź fałszywą czyli zmianę która nie pojawia się w EKG u pacjenta z OZW.
Warto zauważyć, iż w pytaniu jesteśmy poinformowani że pacjent przed wystąpieniem OZW był w pełni zdrowy → oznacza to że wszystkie poza jedną ze zmian podanych w pytaniu mogą wystąpić w EKG chorego z ostrym zespołem wieńcowym!
Chory ma OZW (ostry zespół wiencowy) ale nie wiemy jaki dlatego pod uwagę musimy wziąć zarówno STEMI jak i NSTEMI
Zestawienie zmian w EKG w STEMI i NSTEMI
STEMI	NSTEMI
•	typowa ewolucja zmian
o	pojawienie się wysokich, spiczastych załamków T → wypukłe lub poziome uniesienie odcinków ST (fala Pardeego) → pojawienie się patologicznych załamków Q ze zmniejszeniem wysokości załamków R → powrót odcinków ST do linii izoelektrycznej → dalsze zmniejszenie się amplitudy załamków R, pogłębienie załamków Q i powstanie ujemnych załamków T (pseudonormalizacja)
o	prawdopodobna lokalizacja zawału na podstawie lokalizacji zmian w EKG
•	blok lewej odnogi pęczka Hisa (LBBB) → podejrzewaj świeży zawał serca, jeśli stwierdzisz zespół QS w V1–V4 oraz załamek Q w V5 i V6 lub regresję załamków R w odprowadzeniach przedsercowych
•	blok prawej odnogi pęczka Hisa (RBBB) → podejrzewaj świeży zawał, jeśli stwierdzisz prawdopodobnie nowe obniżenie albo uniesienie odcinka ST o ≥1 mm w innych odprowadzeniach niż V1	•	obniżenie (rzadziej przemijające uniesienie) odcinka ST
•	ujemny załamek T

C. załamka Q w III odprowadzeniu → załamek Q jest to pierwsza część zespołu QRS i jeżeli jest niepatologiczny to odzwierciedla on jedynie początkowy wektor depolaryzacji komór, patologiczne załamki Q świadczą zaś o przebytym zawale serca w danym obszarze. W ocenie tego załamka ważne jest odróżnienie patologicznych od niepatologicznych załamków Q:
•	niepatologiczne załamki Q → przegrodowe załamki Q (występują zwykle w odprowadzeniu I i AVL) są one małe i wąski oraz odpowiadają początkowemu wektorowi depolaryzacji komorowej. Innym przykładek są zespoły QS w V1 oraz występujący często wąski załamek Q w III odprowadzeniu.
•	patologiczne załamki Q → cecha dokonane zawału w danym obszarze serca.
Prawidłową odpowiedzią jest odp.C

65.
Prawidłowa odpowiedź: odpowiedź B.
Cechy i charakterystyka bólu w klatce piersiowej:
Rozpoznanie	Rodzaj bólu
Dławica piersiowa	Ból dławicowy (wieńcowy, stenokardialny) ma charakter gniecenia, ucisku, dławienia, lokalizuje się za mostkiem i może promieniować do żuchwy, szyi, kończyn górnych (zwłaszcza do lewej kończyny górnej). Rzadziej umiejscawia się w nadbrzuszu lub prawym podżebrzu i jest przyczyną nudności i wymiotów, zwłaszcza przy zawale ściany dolnej. Trwa od 2-10 minut.
Zawał serca 	Ból jak w dławicy piersiowej stabilnej (patrz wyżej),który jednak nie ustępuje po nitroglicerynie.
•	Trwa >30 min w zawale
•	<20 min w dławicy niestabilnej.
Zapalenie osierdzia	Ból lokalizujący się zamostkowo lub w okolicy koniuszkowej, ma charakter kłujący, ostry i zmienne natężenie. Może promieniować do szyi i lewego barku.
Rozwarstwienie aorty	Ból przedniej ściany klatki piersiowej, który może promieniować do okolicy międzyłopatkowej lub lędźwiowej. Ból pojawia się nagle, jest bardzo silny i ma charakter rozdzierający.
Odma opłucnowa	Ból ma charakter ostry, kłujący, zwykle lokalizuje się jednostronnie, niekiedy może promieniować do okolicy międzyłopatkowej.

66.
Klasyfikacja specyficznych zaburzeń osobowości według ICD-10 kształtuje się następująco:
•	F60.0 - Paranoiczne zaburzenia osobowości - poczucie lęku związane z poczuciem bycia atakowanym, stałe żywienie urazy, potrzeba kontroli, trudność w prawidłowym odczytywaniu komunikatów, silnie zaznaczona podejrzliwość.
•	F60.1 - Schizoidalne zaburzenia osobowości - samotnictwo, brak odczuwania potrzeby wiązania się emocjonalnie z innymi ludźmi, dystans w relacjach, ograniczenie działań na rzecz własnej przyjemności (także seksualnej).
•	F60.2 - Antyspołeczne (dyssocjalne) zaburzenia osobowości - nieprzestrzeganie zasad zgodnych z prawem i normami społecznymi, impulsywność, brak poczucia żalu, wyrzutów sumienia, obojętność emocjonalna.
•	F60.3 - Zaburzenia osobowości chwiejnej emocjonalnie typ impulsywny (F60.30) i typu borderline (F60.31) - niestabilność emocjonalna w związku z relacjami i obrazem samego siebie, poczucie pustki, strach przed odrzuceniem, zachowania impulsywne oraz autoagresja.
•	F60.4 - Histrioniczne zaburzenia osobowości - ciągła potrzeba zainetresowania ze strony innych osób, teatralny, nieadekwatny sposób wyrażania emocji, łatwość ulegania wpływom.
•	F60.5 - Obsesyjno-kompulsyjne (anankastyczne) zaburzenia osobowości - perfekcjonizm, sztywność mechanizmów zachowań, potrzeba kontroli psychicznej w relacjach interpersonalnych.
•	F60.6 - Unikające (lękliwe) zaburzenie osobowości - izolacja społeczna, nadmierna wrażliwość na krytykę, poczucie nieprzystosowania, braku adaptacji.
•	F60.7 - Zależne zaburzenie osobowości - silna potrzeba bycia pod czyjąś opieką, silne przywiązanie do innych osób, bycie uległym i podporządkowanym w relacjach interpersonalnych.
•	F60.8 - Narcystyczne zaburzenia osobowości, Bierno-agresywne zaburzenia osobowości - wielkościowe przekonania co do własnej osoby, silna wrażliwość na negatywne oceny, potrzeba akceptacji, bycie pewnym o osiągnięciu doskonałości, brak empatii.
Należy pamiętać, że występowanie zaburzeń osobowości znacznie zwiększa ryzyko wystąpienia zaburzeń psychicznych!

67.
Odpowiedź A
WZW-B nie jest wirusem RNA. HBV jest jedynym wirusem DNA spośród sześciu znanych typów wywołujących wirusowe zapalenie wątroby (WZW).

Odpowiedź B
Do zakażenia HBV dochodzi nie tylko drogą parenteralną! Istnieją aż 3 drogi rozprzestrzeniania się tego wirusa: drogą parenteralną (głównie przez krew i zanieczyszczone narzędzia), płciową i okołoporodową (wertykalną).

Odpowiedź C
10-14 dni to zbyt krótki okres czasu wylęgania dla tego wirusa, HBV potrzebuje od 28 do 160 dni na inkubację (średnio 70-80 dni).

Odpowiedź D
Nieprawdą jest, że WZW nie wywołuje manifestacji pozawątrobowych. Już w okresie prodromalnym może pojawić się uporczywy ból mięśni i stawów, oraz objawy z przewodu pokarmowego takie jak: nudności, wymioty, bóle brzucha. The cholestatic form is dominated by itching of the skin caused, among others, by by increased activity of the endogenous opioid system.

Odpowiedź E
Prawdą jest, że oznaczanie aminotransferazy alaninowej (ALT) nie może służyć jako badanie diagnostyczne zakażenia WZW-B. Co prawda oznaczenie ALT jest badaniem rutynowym przy podejrzeniu wirusowego zapalenia wątroby, jednak jak wszystkie enzymy wątrobowe ma dużą czułość i małą swoistość. Aminotransferaza alaninowa jest niespecyficzna i może być podwyższona zarówno z przyczyn pozawątrobowych np. hemoliza, miopatie, choroby tarczycy, intensywne ćwiczenia fizyczne, jak i w wielu chorobach wątroby np. stłuszczeniowym zapaleniu wątroby, chorobie Wilsona, celiakii oraz dziedzicznej hemochromatozie. W WZW typu B wskaźnik De Ritsa (stosunek AST/ALT) wynosi <1. Identyfikacja czynnika etiologicznego w WZW typu B jest możliwa dzięki wykryciu DNA HBV już w 12 tydzień po zakażeniu oraz dzięki badaniom serologicznym oznaczając antygeny HBV (HBsAg, HBeAg) i swoiste przeciwciała (anty-HBc w klasie IgM i IgG, anty HBe, anty-HBs).

Prawidłowa odpowiedź to E. oznaczanie aminotransferazy alaninowej (ALT) nie może służyć jako badanie diagnostyczne zakażenia WZW-B.

68.
Ginekomastia to powiększenie jednego lub obu gruczołów sutkowych u chłopców lub mężczyzn, spowodowane nienowotworowym rozrostem tkanki gruczołowej, czasem z rozrostem tkanki tłuszczowej. Rozrost samej tkanki tłuszczowej to lipomastia.
Do leków wywołujących ginekomastię należą:
•	leki pobudzające wydzielanie estrogenów: gonadotropina kosmówkowa, klomifen
•	leki hamujące syntezę testosteronu: ketokonazol, metronidazol
•	leki przeciwhistaminowe: cymetydyna, ranitydyna
•	leki wypierające estrogeny z połączeń z SHBG: ketokonazol, spironolakton
•	leki przeciwnadciśnieniowe: antagoniści wapnia, inhibitory konwertazy angiotensyny
•	leki psychotropowe, przeciwdrgawkowe: diazepam, haloperidol, fenytoina
•	leki przeciwdepresyjne
•	leki antyretrowirusowe
•	inhibitory pompy protonowej (omeprazol)
•	używki: alkohol, marihuana, heroina, amfetamina
•	estrogeny (dietylstilbestrol)
•	glikozydy nasercowe (digoksyna).

69.
Prawidłowa odpowiedź: odpowiedź D.
Pulsyksometria jest to nieinwazyjna metoda przezskórnego monitorowania wysycenia tlenem hemoglobiny krwi tętniczej czyli saturacji oraz częstotliwości tętna.
Prawidłowe SpO2:
•	u osób < 70 r.ż. wynosi 95–98%
•	u osób > 70 r.ż. wynosi 94–98%
•	podczas tlenoterapii może sięgać 99–100%.
Pomiar nie zawsze będzie miarodajny, z powodu różnych ograniczeń. Są to:
•	stan upośledzonego przepływu krwi
•	obecność hemoglobiny tlenkowęglowej
•	obecność methemoglobiny
•	zmiany na paznokciach (ciemny lakier czy grzybica paznokci).
Odp. A i B są błędne, wartości są niższe niż 90% co wiąże się z PaO2 niższym niż 60 mm Hg. Oczywiście jest to wynik nieprawidłowy.
Odp. C jest również błędna.
Odp. D i odp. E są odpowiedziami, które mieszczą się w normie podanej powyżej tj. 95 - 98%. Jednak musimy odrzucić odpowiedź E ponieważ znak równa się lub większy sugeruje, że tylko saturacja powyżej i równa 97% jest prawidłowa; co nie jest zgodne z prawdą. Wynik 95, 96% również będzie poprawny i te wyniki zawiera w sobie odpowiedź D - czyli większy lub równy 95%.

70.
Karta SCORE służy do oceny ryzyka zgonu z przyczyn sercowo-naczyniowych w ciągu 10 lat. Uwzględnia się w niej:
•	płeć,
•	wiek,
•	ciśnienie tętnicze skurczowe,
•	stężenie cholesterolu całkowitego
•	palenie tytoniu.
U osób z dodatkowymi obciążeniami jak choroba sercowo - naczyniowa, cukrzyca, przewlekła choroba nerek, znacznie nasilony pojedynczy czynnik ryzyka, nie należy używać karty SCORE, ponieważ osoby te są automatycznie zakwalifikowane do kategorii dużego lub bardzo dużego ryzyka zgonu.

71.
Ubytek masy ciała u noworodków jest sytuacją jak najbardziej fizjologiczną, wiąże się on z :
•	wydaleniem wód płodowych z płuc
•	oddaniem moczu i smółki
•	wymiotami połkniętych wód płodowych
•	utratą wody na skutek parowania
•	wysychaniem pępowiny
Dziecko zaczyna tracić na wadze już w 1. dobie życia, jednak najbardziej jest on nasilony w 3.-4. dobie życia. Nie powinien jednak przekroczyć 10% masy ciała noworodka.
Jeśli dziecko nie traci na wadze, również zazwyczaj nie ma powodów do niepokoju. Dzieje się tak zwłaszcza, gdy dziecko chętnie je lub gdy rodzice dbają, aby nie było mu za ciepło (przegrzewanie powoduje większe parowanie wody z powierzchni skóry).
Jeśli ubytek masy ciała jest większy niż 10% należy poszukiwać przyczyny takiego stanu, np. przyjrzeć się technice karmienia piersią przez matkę.

72.
Prawidłowa jest odpowiedź A. Preparaty lewotyroksyny należy przyjmować 30-60 minut przed posiłkiem, gdyż pokarm znacznie obniża wchłanianie leku. Lewotryrosyna wchłania się z przewodu pokarmowego w ok. 80%.
Jej działanie jest podobne do działania hormonów tarczycy, polega m.in na:
•	zwiększeniu przemiany materii
•	przyspieszeniu metabolizmu białek, tłuszczów i węglowodanów
•	zmniejszeniu stężenia cholesterolu
•	zwiększeniu stężenia glukozy
•	działaniu pobudzającym na OUN
•	działaniu chronotropowo i inotropowo dodatnim
Lewotyroksyna jest przeznaczona do substytucyjnego leczenia niedoczynności tarczycy, leczenia wola guzkowego nietoksycznego, choroby Hashimoto i choroby de Quervaina.

73.
Omówienie: Najczęstszy oraz najwcześniejszy objaw raka sromu to świąd skóry sromu - odpowiedź D.
Rak sromu - objawy:
•	we wczesnym okresie - bezobjawowo
•	świąd (najwcześniejszy i najczęściej pojawiający się objaw raka sromu) - odpowiedź D
•	ból (znaczne zaawansowanie choroby)
•	bolesne lub trudne oddawanie moczu, niezupełne opróżnianie pęcherza moczowego i przewlekłe zaleganie moczu, co sprzyja występowaniu zakażeń dolnego odcinka układu moczowego (znaczne zaawansowanie choroby)
•	zaburzenia oddawania stolca (rzadko)
•	odchody (znaczne zaawansowanie choroby)
•	dyspareunia i przeczulica sromu
74.
Porada patronażowa lekarza podstawowej opieki zdrowotnej, w miejscu udzielania świadczeń, obejmująca badanie podmiotowe i przedmiotowe, z uwzględnieniem rozwoju fizycznego, pomiaru i monitorowania obwodu głowy, oceny żółtaczki, podstawowej oceny stanu neurologicznego oraz badania przedmiotowego w kierunku wykrywania wrodzonej dysplazji stawów biodrowych odbywa się w 1-4 tygodniu życia dziecka.
Pierwsza wizyta patronażowa położnej podstawowej opieki zdrowotnej, odbywa się nie później niż 48 godzin po opuszczeniu szpitala przez matkę i dziecko.

75.
Prawidłowa odpowiedź → E
Odra:
•	wywołana wirusem RNA z rodzaju Morbillivirus, z rodziny Paromyxoviridae
•	źródłem zakażenia jest człowiek
•	okres wylęgania: 10-12 dni
•	okres zakaźności: 5 dni przed pojawieniem się wysypki i do 4. dnia po jej wystąpieniu
•	okres prodromalny:
o	objawy grypopodobne,
o	gorączka >39st. Celsjusza
o	zapalenie spojówek ze światłowstrętem
o	przekrwienie śluzówek jamy ustnej oraz plamki Koplika - Fiłatowa - objaw patognomoniczny
	drobne, białe wykwity z czerwoną zapalną obwódką na wysokości  dolnych zębów przedtrzonowych
•	okres wysypkowy: wysypka plamisto-grudkowa, żywoczerwona, o charakterze zstępującym → pojawia się na twarzy i kolejno obejmuje tułów, kończyny
•	leczenie wyłącznie objawowe
•	szczepionka p/w odrze jest zawarta w PSO
•	powikłania
o	najczęściej: zapalenie ucha środkowego
o	najpoważniejsze: podostre stwardniające zapalenie mózgu → może się pojawić nawet do 10 lat po przechorowaniu

76.
Według wytycznych European Society for Pediatric Gastroenterology, Hepatology and Nutrition (ESPGHAN) z 2016r. w zastosowaniu probiotyków w zapobieganiu biegunce związanej z antybiotykoterapią u dzieci zaleca się zastosowanie:
1.	Lactobacillus rhamnosus GG
2.	Saccharomyces boulardii
 Nie można sformułować zaleceń co do stosowania innych probiotyków, ze względu na niewystarczająca liczbę danyh (Streptococcus thermophilus) lub brak efektu (Bifidobacterium infantis)

77.
Przyczyny otalgii wtórnej:
•	afty w jamie ustnej
•	ból mięśniowo - powięziowy
•	ból tętnicy szyjnej (karotodynia)
•	choroby ślinianek
•	idiopatyczne
•	neuralgie (n. trójdzielnego, n. językowogardłowego, zwoju kolanka, zwoju skrzydłowo-podniebiennego) - zdanie nr 4
•	nowotwory głowy i szyi
•	porażenie n. twarzowego (porażenie Bella)
•	powiększenie węzłów chłonnych szyjnych
•	przyczyny zębopochodne (próchnica, ropień, zapalenie miazgi) - zdanie nr 1
•	psychogenne
•	refluks żołądkowo-przełykowy
•	zapalenie gardła lub migdałków - zdanie nr 5
•	zapalenie stawu pierścienno-nalewkowego
•	zapalenie stawów odcinka szyjnego kręgosłupa - zdanie nr 3
•	zapalenie tarczycy
•	zapalenie zatok przynosowych
•	zespoły bólowe stawu skroniowo-żuchwowego - zdanie nr 2
•	olbrzymiokomórkowe zapalenie tętnic
•	tętniak aorty piersiowej
•	zawał serca
•	inne, rzadkie przyczyny (krwiak podtwardówkowy, rak płuca, centralny cewnik naczyniowy, tętniak tętnicy szyjnej wewnętrznej, guz Potta)

78.
Prawidłowa jest odpowiedź E- Jest to opis próby Romberga. Jest to próba przeprowadzana w celu oceny równowagi statycznej bez kontroli wzroku. Dodatnia próba Romberga może świadczyć o uszkodzeniu móżdżku, sznurów tylnych rdzenia. Próbę uznaje się za dodatnią, gdy zaobserwuje się chwiejną postawę dopiero po zamknięciu oczu osoby badanej.
Odp. A- FAŁSZ. Objaw Rossolimo bada się u pacjentów leżących, wywołuje się go uderzeniem młotka w opuszki palców pacjenta. Dodatni objaw Rossolimo ( polegający na podeszwowym zgięciu palców stopy w odpowiedzi na szybkie ich uderzenie) świadczy o uszkodzeniu układu piramidowego
Odp. B- FAŁSZ. Objaw Oppenhemia bada się poprzez uciskanie przedniej krawędzi kości piszczelowej z następczym przesunięciem ucisku obwodowo w stronę stopy. Jeżeli nastąpi charakterystyczny wyprost palucha, to objaw jest dodatni i świadczy o uszkodzeniu układu piramidowego.
Odp. C- FAŁSZ. Objaw Babińskiego polega na odruchowym wyprostowaniu palucha z jego zgięciem grzbietowym w trakcie drażnienia skóry boczno-dolnej powierzchni stopy. Do drugiego roku życia jest on fizjologiczny, po tym czasie jest uznawany za patologiczny i świadczy o uszkodzeniu drogi korowo- rdzeniowej.
Odp. D- FAŁSZ. Odruch nosidłowy, inaczej zwany mosznowym, jest dodatni, gdy gonada męska cofa się do kanału pachwinowego podczas delikatnego podrażnienia lub dotyku skóry na wewnętrznej stronie uda w czasie badania przedmiotowego.

79.
Na początek należy zwrócić uwagę, iż w pytaniu jesteśmy poproszeni o wymienienie schorzenia, które nie jest charakterystyczne dla AIDS
AIDS jest to pełnoobjawowy obraz choroby wywołany przez wirusa HIV, który atakuje limfocyty CD4+ powodując w miarę trwania choroby załamanie hemostazy immunologicznej.
Przebieg choroby dzieli się na etapy następujące po kolejno po sobie:
•	Ostra choroba retrowirusowa (wczesne, przejściowe stadium zakażenia)
•	Stadium bezobjawowe (zwykle trwa od 1,5 do 15 lat bez leczenia)
•	Przetrwała uogólniona limfadenopatia (pojawia się na koniec okresu bezobjawowego)
•	Stadium objawowe (występują zakażenia oportunistyczne)
•	Pełnoobjawowy AIDS (występują choroby wskaźnikowe AIDS)
Na objawowy obraz choroby składają się 2 ostatnie stadia.
Stadium objawowe
•	zakażenia oportunistyczne
o	półpasiec obejmujący >1 dermatom lub ponowne wystąpienie półpaśca
o	angiomatoza bakteryjna
o	leukoplakia włochata (odp.C)
o	kandydoza gardła (odp.A) lub pochwy i sromu
o	dysplazja nabłonka szyjki macicy i rak in situ szyjki macicy
o	gorączka utrzymująca się >1 mies
o	przewlekła biegunka utrzymująca się >1 mies
o	kliniczne objawy małopłytkowości
o	listerioza
o	neuropatia obwodowa
o	zapalenie narządów miednicy mniejszej.
o	zmiany w przyzębiu (odp. B)

Choroby wskaźnikowe AIDS:
•	zakażenia oportunistyczne
o	bakteryjne, powtarzające się pozaszpitalne zapalenia płuc
o	nawracająca bakteriemia wywołana przez pałeczki Salmonella
o	gruźlica płuc lub pozapłucna
o	rozsiane mykobakteriozy
o	kandydoza przełyku (odp.A), oskrzeli, tchawicy lub płuc
o	zapalenie płuc wywołane przez Pneumocystis jiroveci
o	histoplazmoza pozapłucna
o	kokcydioidomykoza pozapłucna
o	kryptokokoza pozapłucna
o	izosporoza
o	kryptosporydioza
o	zakażenia HSV → przewlekłe owrzodzenia, zapalenie oskrzeli, płuc lub przełyku
o	cytomegalia (poza wątrobą, śledzioną, węzłami chłonnymi)
o	toksoplazmoza narządu wewnętrznego
o	postępująca wieloogniskowa leukoencefalopatia (PML)
•	nowotwory
o	mięsak Kaposiego (odp.D)
o	chłoniaki (chłoniak rozlany z dużych komórek B, chłoniak Burkitta, pierwotny chłoniak OUN)
o	inwazyjny rak szyjki macicy
•	zespoły chorobowe
o	encefalopatia związana z AIDS
o	zespół wyczerpania spowodowany zakażeniem HIV
Nieprawidłowa jest odp.E chłoniaki należą do chorób charakterystycznych dla AIDS ale nie jest to chłoniak Hodgkina → poszukujemy odpowiedzi niepoprawnej więc to właśnie ją należy zaznaczyć

80.
Wiek dziewczynki oraz objawy wskazują na zapalenie wyrostka robaczkowego. Wysoce charakterystyczne jest przemieszczenie bólu do dołu biodrowego/ podbrzusza oraz objawy otrzewnowe. Dziewczynka jest też w wieku, kiedy zapalenie wyrostka robaczkowego występuje najczęściej czyli w drugiej oraz trzeciej dekadzie życia.

81.
Tzw. rośliny zielone (brokuły, sałata, szpinak) zawierają relatywnie duże ilości witaminy K co powoduje osłabienie działania doustnych leków przeciwkrzepliwych.

82.
Warunki skuteczności badania przesiewowego (skiningu populacyjnego):
•	poszukiwana choroba stanowi ważny problem społeczny
•	jesteśmy w stanie wyodrębnić populację, wśród której ryzyko choroby jest wysokie (stąd nazwa skrining populacyjny)
•	choroba ma relatywnie długą fazę bezobjawową lub skąpoobjawową
•	dostępny jest właściwa metoda diagnostyczna, pozwalająca wykryć chorobę oraz rozróżnić osoby chore od zdrowych na wczesnym etapie choroby
•	istnieje uznana metoda leczenia schorzenia
•	koszt przesiewowego wykrycia choroby jest niższy niż koszty leczenia choroby
•	na podstawie badań zostanie określona skuteczna częstotliwość przeprowadzania badań skriningowych
Prawidłowa odp. E. (wszystkie)

83.
W zadaniu pytają nas o to co NIE należy do czynników ryzyka wystąpienia choroby.
Hiperurykemia to zwiększone stężenie kwasu moczowego w surowicy (>7mg/dl). Możemy ją podzielić na :
pierwotną - spowodowaną uwarunkowaniami genetycznymi  (skutkuje nieprawidłowościami w przemianie puryn) odp.E
nabytą, której przyczynami są:
•	zwiększona podaż puryn w diecie (mięso, podroby, buliony, niektóre owoce morza)
•	przyspieszony rozkład ATP (nadużywanie alkoholu) odp.B
•	zwiększona podaż fruktozy (owoce)
•	zwiększony rozpad nukleotydów (radioterapia, chemioterapia, leki immunosupresyjne, nowotwory mielo- i limfoproliferacyjne, niedokrwistość hemolityczna, czerwienica prawdziwa, mononukleoza)
•	zmniejszone wydalanie kwasu moczowego przez nerki (nefropatia spowodowana zatruciem ołowiem, torbielowatość nerek) odp.D
•	nadmierny wysiłek fizyczny
Z hiperurykemią często współistnieje hiperlipidemia, hiperglikemia, otyłość i nadciśnienie tętnicze. odp.A dyslipidemia

Najbardziej pasuje odpowiedź C. dieta wegetariańska.

84.
Najczęstszą przyczyną niepowikłanego (jak i powikłanego, pozaszpitalnego i szpitalnego ) zapalenia pęcherza jest E.Coli.
85.
Wstrząśnienie mózgu – zaburzenie czynności pnia mózgu, będące wynikiem urazu lub zniesienia czynności komórek zwojowych mózgu bez znaczących zmian anatomicznych.
Utrata przytomności w trakcie wstrząśnienia mózgu jest spowodowana wyłączeniem funkcji tworu siatkowatego na skutek ruchu obrotowego, który działa na górną część pnia mózgu.
Objawy to:
•	utrata przytomności
•	niepamięć wsteczna
•	nudności, wymioty
•	bradykardia
•	ból głowy
•	zaburzenia równowagi

Do objawów wstrząśnienia mozgu nie należy odpowiedź E, czyli zaburzenia mowy

86.
Dokumentacja indywidualna w POZ obejmuje:
•	dokumentację wewnętrzną- przeznaczoną na potrzeby podmiotu udzielającego świadczeń zdrowotnych
o	historii zdrowia i choroby - zdanie 1
o	historia choroby
o	karta noworodka
o	karta indywidualnej opieki pielęgniarskiej
o	karta indywidualnej opieki prowadzonej przez położną
o	karta wizyty patronażowej - zdanie 2
o	karta wywiadu środowiskowo - rodzinnego
•	dokumentację zewnętrzną- przeznaczoną na potrzeby pacjenta korzystającego ze świadczeń zdrowotnych
o	skierowania do szpitala lub innego podmiotu - zdanie 4
o	skierowania na badania diagnostyczne lub konsultacje - zdanie 3
o	karty przebiegu ciąży
o	zaświadczenia, orzeczenia, opinie lekarskie
o	karta informacyjna z leczenia szpitalnego - zdanie 5
87.
W zapaleniu błony śluzowej nosa i zatok przynosowych podstawą leczenia jest leczenie objawowe, płukanie jamy nosowej, NLPZ oraz GKS donosowe. Jednak czasami wskazane jest włączenie antybiotykoterapii.
Antybiotyki stosowane w zapaleniu błony śluzowej nosa i zatok przynosowych:
•	amoksycylina 1,5-2g co 12h przez 10 dni - odpowiedź prawidłowa A
•	lewofloksacyna, moksyfloksacyna, klarytromycyna lub azytromycyna w razie uczulenia na penicyliny
•	amoksycylina z kwasem klawulanowym w razie nieskuteczności leczenia lub nawrotu
Wskazania do antybiotykoterapii w zapaleniu błony śluzowej nosa i zatok przynosowych:
•	objawy utrzymujące się lub nasilające po upływie 5 dni
•	ropna wydzielina, bardziej obfita po jednej stronie
•	ostry miejscowy ból, bardziej nasilony po jednej stronie
•	gorączka > 38°C
•	przyspieszony OB i/lub zwiększone stężenie CRP
•	pogorszenie po łagodnej fazie choroby

88.
Cukrzycę rozpoznaje się w 4 sytuacjach:
1.	przygodna glikemia ≥11,1 mmol/l (200 mg/dl) i objawy hiperglikemii (wzmożone pragnienie, wielomocz, osłabienie)
2.	przygodna glikemia ≥11,1 mmol/l (200 mg/dl) bez objawów hiperglikemii i jednokrotnie (innego dnia) glikemia na czczo ≥7,0 mmol/l (126 mg/dl)
3.	2-krotnie (oznaczona w innych dniach) glikemia na czczo ≥7,0 mmol/l (126 mg/dl)
4.	glikemia w 120. min OGTT ≥11,1 mmol/l (200 mg/dl)
Stan przedcukrzycowy lub stan zwiększonego ryzyka cukrzycy rozpoznaje się w 2 sytuacjach:
1.	nieprawidłowa glikemia na czczo (IFG) – glikemia na czczo w przedziale 5,6–6,9 mmol/l (100–125 mg/dl); jest wskazaniem do wykonania OGTT
2.	nieprawidłowa tolerancja glukozy (IGT) – glikemia w 120. min OGTT w przedziale 7,8–11,0 mmol/l (140–199 mg/dl)
Do rozpoznania hipoglikemii reaktywnej idiopatycznej potrzebna jest obecność wszystkich trzech elementów triady Whipple’a:
1.	pojawienie się objawów hipoglikemii
2.	potwierdzone obiektywnie obniżonym stężeniem glukozy w surowicy krwi
3.	ustępujące po spożyciu węglowodanów.
89.
Przeciwwskazania do szczepienia przeciwko grypie to:
1.	zaostrzenie choroby przewlekłej,
2.	ostre objawy chorobowe (np. gorączka),
3.	znaną alergię (z objawami anafilaksji) na składniki szczepionki,
4.	wystąpienie poważnego lub ciężkiego NOP po poprzedniej dawce szczepionki.
Przyjmowanie antybiotyku nie jest przeciwwskazaniem do szczepienia.

90.
Powikłany ZUM to:
- ZUM u mężczyzny (A)
- ZUM u kobiety z przeszkodą w odpływie moczu, bądź z upośledzeniem ogólnoustrojowych lub miejscowych mechanizmów obronnych (B)
- ZUM wywołane nietypowymi drobnoustrojami (nietypowe.

91.
Pacjentka prezentuje szereg objawów niedoczynności tarczycy - prawidłowa odp. C. Należy jednak pamiętać, że bez badań nie postawimy rozpoznania choroby, możemy ją jedynie podejrzewać.
Objawy kliniczne niedoczynności tarczycy
1.	objawy ogólne
o	przyrost masy ciała
o	zmęczenie i osłabienie
o	spowolnienie psychomotoryczne
o	uczucie chłodu
2.	zmiany skórne
o	sucha skóra
o	nadmierne rogowacenie naskórka
o	obrzęk śluzowaty
o	obrzęk powiek i rąk
o	wypadanie włosów, łamliwe włosy
3.	zmiany w układzie krążenia
o	bradykardia
o	hipotensja
o	powiększona sylwetka serca
4.	zmiany w układzie oddechowym
o	ochrypły, matowy głos
o	spłycenie i zmniejszenie częstotliwości oddechów
5.	zmiany w układzie pokarmowym
o	przewlekłe zaparcie
o	wodobrzusze
6.	zmiany w układzie moczowym
o	zmniejszone wydalanie wody
7.	zmiany w układzie nerwowym
o	neuropatie (np. zespół cieśni nadgarstka)
o	parestezje, osłabienie odruchów
8.	zmiany w układzie ruchu
o	spadek siły mięśniowej
o	spowolnienie ruchowe
9.	zmiany w układzie rozrodczym
o	zaburzenia miesiączkowania, niepłodność, poronienia
o	osłabienie libido
10.	zaburzenia psychiczne
o	zaburzenia koncentracji
o	zaburzenia pamięci
o	depresja
o	objawy ChAD

92.
U tej pacjentki należy podejrzewać świerzb (wskazują na to wymienione objawy oraz miejsce pracy pacjentki).
Świerzb wywołuje roztocze – świerzbowiec ludzki (Sarcoptes scabiei varietas hominis). Cykl życiowy tego pasożyta odbywa się w ludzkim naskórku (samice świerzbowca drążą korytarze w warstwie rogowej naskórka, w których składają jaja oraz pozostawiają grudki kału). Do zarażenia dochodzi podczas bliskiego kontaktu z osobą zarażoną, a ponieważ pasożyt jest zdolny do przeżycia poza organizmem człowieka 2–3 dni, możliwe jest zarażenie drogą pośrednią (przez ubrania, obuwie, pościel, ręczniki, obicia tapicerskie).
Czynniki ryzyka:
•	złe warunki bytowe, przeludnienie, niedożywienie, bezdomność,
•	demencja
•	przewlekła immunosupresja
•	pracownicy ochrony zdrowia i opieki społecznej w związku z ekspozycją zawodową.
Objawy:
•	uogólniony świąd nasilający się po rozgrzaniu ciała (spoczynek nocny, wysiłek fizyczny, kąpiel) - świerzbowce są bardziej aktywne w wyższej temperaturze
•	drobne grudki obrzękowe, wykwity grudkowo-pęcherzykowe oraz pęcherzyki (mogą leżeć na rumieniowym podłożu)
•	przeczosy, nadżerki, strupy, krostki, złuszczanie, przebarwienia pozapalne.
Lokalizacja objawów:
•	boczne powierzchnie palców rąk i stóp, przestrzenie międzypalcowe
•	boczne powierzchnie tułowia
•	pośladki
•	pachwiny, pachy
•	podbrzusze
•	okolice fałdów skórnych, piersi
•	zgięciowe powierzchnie nadgarstków, łokci
•	narządy płciowe
•	u niemowląt, małych dzieci oraz pacjentów w stanie immunosupresji mogą być także zajęte: owłosiona skóra głowy, okolica międzyłopatkowa, powierzchnie dłoniowe rąk i podeszwowe stóp.
Rozpoznanie:
•	obraz kliniczy
•	dermatoskopia – widoczny „objaw lotni”, delta wing jet sign – co odpowiada przedniej części pasożyta oraz tunele w naskórku
•	biopsja skóry – można uwidocznić fragmenty pasożyta, jaja i odchody w obrębie tuneli w naskórku
•	test atramentowy (lub test z roztworem tetracykliny, test z jodyną)
Leczenie -  w tym samym czasie należy leczyć nie tylko pacjenta, ale także wszystkie osoby, z którymi ma on bliski kontakt, niezależnie od tego, czy występują u nich zmiany skórne czy nie!
•	5% preparat permetryny  - lek z wyboru
•	10% krotamiton
•	benzoesan benzylu
•	preparaty siarki o różnym stężeniu (zazwyczaj 3–10%) - starsze leki
•	można rozważyć leczenie przeciwświądowe
•	w razie nadkażenia bakteryjnego zmian skórnych - detreomycyna 1–2% lub preparaty antybiotykowe w aerozolu (np. neomycyna).
•	przetrwałe zmiany guzkowe - punktowe zastosowanie maści lub kremów zawierających GKS
•	bardzo istotnym elementem leczenia jest eliminacja pasożyta z bielizny, ubrań i przedmiotów codziennego użytku.

93.
Źródłem bólu w klatce piersiowej mogą być wszystkie struktury, z wyjątkiem miąższu płucnego.

Najczęstsze przyczyny bólu klatki piersiowej:
przyczyna bólu	charakter bólu 	czynniki wywołujące/zaostrzające/łagodzące
dławica piersiowa (A)	gniotący, piekący, ściskający, trwa 2-10min	wysiłek fizyczny, stres emocjonalny, zimne powietrze, obfity posiłek
zawał serca	gniotący, piekący, ściskający, trwa >30min	nie ustępuje po nitroglicerynie
zapalenie osierdzia 	ostry, kłujący, o zmiennym natężeniu 	głęboki wdech, skręcenie tułowia, pozycja leżąca, kaszel
rozwarstwienie aorty	nagły, rozdzierający i bardzo silny	wysokie ciśnienie tętnicze
podrażnienie opłucnej (C)	ostry, kłujący, zwykle jednostronny	głęboki wdech, kaszel, ruchy tułowia
nerwoból  	ostry	palpacja wzdłuż przebiegu nerwu
refluks żołądkowo-przełykowy (B)	piekący lub gniotący	obfity posiłek, pochylanie się, pozycja leżąca
pęknięcie przełyku  	silny, nagły, piekący	gwałtowne wymioty
kamica żółciowa 	silny, narastający, potem stały, ustępuje wolno, trwa kilka do kilkunastu h 	spożycie tłustego posiłku
choroba wrzodowa 	tępy, rzadziej ostry/piekący 	zjedzenie posiłku (wrzód żołądka) lub pozostawanie na czczo; zjedzenie posiłku zmniejsza dolegliwości we wrzodzie dwunastnicy
ból kostno-mięśniowy 	ostry lub gniotący	ruchy klatki piersiowej, kaszel
ból nerwicowy 	zmienny	stres

Odpowiedź D. prawidłowe odpowiedzi A,B.
94.
Prawidłowa jest odpowiedź D. Do triady objawów typowych dla wstrząsu należą:
•	hipotensja
o	obniżenie ciśnienia skurczowego < 90 mm Hg lub jego znaczny spadek
o	obniżenie średniego ciśnienia tętniczego tętniczego < 70 mmHg
	1/3 ciśnienia skurczowego + 2/3 ciśnienia rozkurczowego= średnie ciśnienie tętnicze
•	tachykardia
o	w fazie terminalnej może dochodzić do bradykardii
•	skąpomocz
o	dochodzi do niego w wyniku hipoperfuzji nerek

95.
Prawidłowa jest odpowiedź A. W Programie Szczepień Ochronnych na 2019 rok, czytamy, że u dzieci z trwałymi przeciwwskazaniami do szczepienia przeciw krztuścowi szczepionką błoniczo-tężcowo-krztuścową z pełnokomórkowym komponentem krztuśca oraz u dzieci urodzonych przed ukończeniem 37 tygodnia ciąży lub urodzonych z masą urodzeniową poniżej 2500 g w szczepieniach podstawowych należy zastosować szczepionkę błoniczo-tężcowo-krztuścową z bezkomórkowym komponentem krztuśca (DTaP) – trzykrotnie w 1 roku życia i jeden raz w 2 roku życia.
W przypadku orzeczenia trwałego przeciwwskazania do szczepienia przeciw krztuścowi należy zastosować szczepionkę błoniczo-tężcową (DT) dwukrotnie w 1 roku życia i jeden raz w 2 roku życia*.
Szczepienia podstawowe przeciw błonicy, tężcowi i krztuścowi są przeprowadzane szczepionką błoniczo-tężcowo-krztuścową (DTP lub DTaP) trzykrotnie w odstępach 6–8 tygodni – pierwsza, druga i trzecia dawka szczepienia podstawowego, oraz jeden raz w 2 roku życia – czwarta dawka szczepienia podstawowego (uzupełniająca).

96.
Nazwa kolano zakonnicy sugeruje częste występowanie danego schorzenia u zakonnic, które jak wiemy dużą część życia spędzają klęcząc na zimnych kościelnych posadzkach.
Odpowiedź A
Torbiel Bakera to uwypuklenie torebki stawowej kolana, w której gromadzi się nadmiar produkowanego płynu stawowego. Do przyczyn nadmiernej produkcji płynu stawowego należą: uszkodzenie łąkotek, więzadeł, zmiany zwyrodnieniowe, RZS, toczeń ,czy łuszczycowe zapalenie stawów. Pękniecie torbieli Bakera może być przyczyna nagłego bólu z tyłu kolana, obrzęku i zasinienia łydki, a jeśli objawy są gwałtowne należy skierować pacjenta na ostry dyżur ortopedyczny.

Odpowiedź B
Zapalenie przyczepu ścięgna Achillesa zwykle ma związek z wysiłkiem fizycznym i uprawianiem sportu, co nie jest szczególnie charakterystyczne dla zakonnic.

Odpowiedź C
Zespół de Querveina to zapalenie pochewki ścięgna prostownika krótkiego kciuka oraz odwodziciela długiego kciuka (nie należy mylić z chobobą de Quervaina będącej zapaleniem tarczycy).

Odpowiedź D
Fibromialgia → jest to choroba reumatologiczna występująca zwykle u kobiet po 50 roku życia, a jej objawy dotyczą głównie okolic obręczy barkowej.

Odpowiedź E
Podczas klękania generujemy nacisk na przednią cześć kolana i drażnimy tą okolicę. Pomiędzy skórą a kością w tej okolicy znajduje się kaletka podrzepkowa i to właśnie na niej klęczymy. Długotrwałe drażnienie każdej kaletki może doprowadzić do obrzęku tej okolicy z gromadzeniem płynu i zaczerwieniem na skórze czyli do zapalenia kaletek maziowych.

97.
Omówienie: Kwas alginowy jest jednym ze składowych preparatów zobojętniających kwaśne pH żołądka. Można go stosować w ciąży, aczkolwiek "ostrożnie" (gdy czytamy opis samej substancji). Preparaty złożone zawierające np. wodorotlenki + kwas alginowy przeznaczone są do stoswania w ciąży. Jedynym wskazaniem na tą chwilę dla preparatów metokroplamidu to leczenie i prewencja wymiotów i nudności (posiada kategorię B, nie stosuje się go w I. trymestrze, a w II. i III. bardzo ostrożnie). Sukralfat znajduje zastosowanie w leczeniu doleglowości refluksowych tylko u kobiet w ciąży.
Leczenie refluksu u kobiety w ciąży:
•	leczenie zaczynamy od modyfikacji stylu życia i leczenia niefarmakologicznego, następnie pwrowadzamy preparaty zobojętniające, a w razie ich nieskutecznosci dodajemy H2-blokery, a jak to nie pomaga, można zastosować IPP
•	leki:(uwaga, ponieważ leki zobojętniające mogą utrudniać wchłanianie Fe z p. pok.)
o	alkalizujące: (w różnych opracowaniach różne zwiazki)
	alginiany
	wodorowęglan sodu
	wodorotlenek wapnia, magnezu (kat. C i B)
	węglan wapnia i magnezu
	siarczan glinu (w niektórych opracowaniach można wyczytać, że jest przeciwskazany w ciąży, w innych, że wskazany!)
	sukralfat (kat. B)
o	antag. receptorów H2 (np. ranitydina, kat. B)
o	IPP można stosować w ciąży, ale tlko jeśli istnieją wskazania i inne leki nie zadziałały (kat. B i C)
•	leczenie niefarmakologiczne:
o	unikanie pochylania się i dźwigania
o	przyjmowanie małych porcji pokarmu jednorazowo
o	spanie z uniesioną górną częścią tułowia (ale nie tylko samej głowy)
o	unikanie przyjmowania posiłków przed snem
o	unikanie napojów gazowanych
o	aktywność fizyczna

98.
W pierwszych 24 h życia noworodek jest poddawany obowiązkowemu szczepieniu przeciw wirusowemu zapaleniu wątroby typu B oraz gruźlicy.
1) wirusowemu zapaleniu wątroby typu B;
Szczepienie przeciw WZW typu B jest wykonywane obowiązkowo w pierwszych 24 h życia dziecka (optymalnie w pierwszych 12 h). U noworodków z masa urodzeniową ⩾ 2000 g zaleca się 3 dawki szczepionki wg schematu 0, 1, 6 miesięcy, natomiast noworodki, których masa ciała jest <2000 g poddajemy schematowi 4-dawkowemu w cyklu: 0, 1, 2, 12 miesięcy.

2) wirusowemu zapaleniu wątroby typu A;
Szczepienie przeciw WZW typu A nie jest szczepieniem obowiązkowym! Zgodnie z aktualnym Programem Szczepień Ochronnych szczepienie przeciw WZW typu A wykonujemy u dzieci między 13.-15. mż., a wśród preparatów szczepionek dostępnych na rynku jedynie jeden można zastosować u małych dzieci, jednak dopiero po ukończeniu 1. rż.
Szczepienie przeciw WZW typu A jest szczepieniem zalecanym u osób:
•	wyjeżdżających na tereny endemicznego występowania WZW typu A,
•	zatrudnionych przy produkcji żywności, usuwaniu odpadów i nieczystości,
•	młodych i dzieci, które nie chorowały na WZWZ typu A,
•	z grup ryzyka, w których obserwuje się zwiększoną zachorowalność,
•	pracujących w ochronie zdrowia.

3) inwazyjnym zakażeniom Neisseria meningitidis
Szczepienie przeciw meningokokom jest szczepieniem zalecanym u niemowląt od ukończenia 6. tygodnia życia lub 8. tygodnia życia w zależności od rodzaju preparatu. Zaleca się szczepienie dzieci i dorosłych z grup ryzyka inwazyjnej choroby meningokokowej np. pracownicy medyczni, osoby przebywające w skupiskach, osoby pozostające w bliskim kontakcie z nosicielem, osoby podróżujące, osoby z wrodzonymi niedoborami odporności, czynnościowym lub anatomicznym brakiem śledziony oraz narażonym nastolatkom i osobom >65. rż.

4) inwazyjnym zakażeniom Streptococcus pneumoniae
Szczepienie przeciw pneumokokom jest obowiązkowe dla dzieci urodzonych po 31 grudnia 2016 roku. Według aktualnego kalendarza szczepień pierwsza dawka schematu 3-dawkowego (2 dawki podstawowe, 1 dawka uzupełniająca) jest podawana w 2. mż.,a  kolejne w 4. mż i 13.-15. mż. Wyjątkiem są dzieci z grup ryzyka, u których schemat zakłada 4 dawki, w tym 3 podstawowe i 1 uzupełniającą.

5) gruźlicy.
Aktualny Program Szczepień Ochronnych zakłada obowiązek szczepienia przeciw gruźlicy w 1. dobie życia dziecka, za wyjątkiem wcześniaków, których szczepienie należy odroczyć do osiągnięcia masy ciała >2000 g. Szczepienie przeciw gruźlicy chroni przede wszystkim przed: postacią rozsianą gruźlicy o ciężkim przebiegu, gruźliczym zapaleniem opon mózgowo-rdzeniowych i zgonem w przebiegu gruźlicy.
Wyjątki !
•	Dzieci urodzone przez matki HIV + musza być kwalifikowane przez poradnie specjalistyczne.
•	U dzieci matek przyjmujących leczenie immunosupresyjne szczepienie przeciw gruźlicy jest przeciwwskazane.
•	U dzieci, u których w rodzinie podejrzewa się zaburzenia odporności należy odroczyć szczepienie do czasu wykluczenia zespołu u dziecka.
•	Zaleca się min. 2- tygodniowy odstęp między szczepieniem a terapią genową łączoną z terapią glikokortykosteroidami.


99.
Prawidłowa jest odpowiedź E. Przepuklina pępkowa to przepuklina, której wrota stanowi niezarośnięty otwór po pępowinie. Z wariantów wymienionych w pytaniu, tylko powiększanie się przepukliny podczas płaczu nie jest wskazaniem do operacji, ponieważ jest to typowy objaw każdej przepukliny pępkowej. Przepuklina pępkowa objawia się jako miękkie uwypuklenie znajdujące się pod skórą, częściej spotykane u kobiet i dzieci.
Wskazaniami do chirurgicznego leczenia przepukliny pępkowej są:
•	powiększanie się przepukliny (odpowiedź C)
•	drożny szeroki pierścień przepukliny (odpowiedź D)
o	powoduje on zmniejszenie się szans na samoistne zamknięcie przepukliny
•	powikłania występowania przepukliny pępkowej (odpowiedź B)
•	utrzymywanie się przepukliny po 3. r.ż. (odp A)
o	do tego czasu zazwyczaj następuje samoistne zamknięcie przepukliny
	jeżeli nie nastąpiło ono do tego czasu, szanse na to, że przepuklina zamknie się sama, są małe
Leczenie chirurgiczne przepuklin pępkowych może mieć następujące formy:
•	odprowadzenie worka i zeszycie wrót przepukliny
•	operacja sposobem Mayo
•	zabieg z użyciem siatek z tworzyw sztucznych

100.
Giardioza (lamblioza) - choroba pierwotniakowa dwunastnicy i jelita cienkiego, wywoływana przez wiciowca Giardia intestinalis (syn. G. lamblia). Formą zakaźną jest cysta (postać przetrwalnikowa). Trofozoidy (postać wegetatywna) - niszczą rąbek szczoteczkowy enterocytów i strukturę kosmków (zanik), powodując zmniejszenie powierzchni wchłaniania.
Rezerwuarem są ludzie oraz inne ssaki domowe oraz dzikie. Zarażenie następuje drogą pokarmową. G. intestinalis występuje powszechnie na całym świecie, endemicznie w krajach rozwijających się; w krajach rozwiniętych zachorowania sporadyczne i epidemie wywołane skażeniem wody pitnej lub szerzeniem się zarażenia w środowiskach takich jak przedszkola, domy dziecka, itp. lub wśród MSM (seks między mężczyznami).
Okres wylęgania to kilka dni do kilku tygodni (średnio 9 dni) a chory jest źródłem zakażenia dla kontaktujących się z nim osób. UWAGA! Cysty są zakaźne nawet do kilku miesięcy w wilgotnym, chłodnym środowisku, ponadto są odporne na chlor.
Wyróżniamy kilka postaci klinicznych od bezobjawowej kolonizacji (najczęstsza), przez ostry lub przewlekły nieżyt żołądkowo-jelitowy, aż po objawy nietypowe.
Objawy:
•	wodnista biegunka, bez krwi i śluzu w stolcu
•	kurczowy ból nadbrzusza, dyspepsja, wzdęcie brzucha, brak łaknienia
•	możliwa gorączka i wymioty
•	w postaci przewlekłej choroba prowadzi do zmniejszenia masy ciała, a u dzieci do niedożywienia i zahamowania wzrastania
•	do objawów nietypowych zaliczamy: pokrzywkę, reaktywne zapalenie stawów, wtórną nietolerancję laktozy, wyniszczenie, zapalenie dróg żółciowych i pęcherzyka żółciowego.
Ropoznanie:
•	wykrycie cyst lub trofozoitów w badaniu mikroskopowym stolca lub treści dwunastniczej
•	wykrycie cyst w stolcu metodą immunofluorescencji bezpośredniej
•	wykrycie DNA G. intestinalis w stolcu metodą RT-PCR
Leczenie:
•	biegunki - objawowe
•	przeciwpierwotniakowe (leczymy każdego zarażonego oraz  wszystkich zarażonych współdomowników chorego): według wielu źródeł lekiem pierwszego wyboru jest metronidazol (odpowiedź A). To ten lek jest wymieniony jako pierwszy w Medycynie Rodzinnej A. Windaka, Pediatrii W. Kawalec oraz wielu artykułach naukowych (przykłady podlinkowane w źródłach). Według Interny Szczeklika natomiast lekiem pierwszego wybory jest tynidazol.  U kobiet w ciąży paromomycyna doustnie - tylko w przypadku nasilonych objawów.
Zgodnie z powyższym prawidłową odpowiedzią powinna być odpowiedź A.

101.
Epidemiologia: Występuje nawet 8 razy częściej u płci żeńskiej ♀, głównie rasy kaukaskiej w wieku 35–55 lat.
Do objawów należy:
•	przewlekły, uogólniony ból mięśniowo-stawowy,
•	bolesność w typowych punktach uciskowych,
•	zaburzenia snu,
•	zmęczenie
•	odczucie sztywności ciała,
•	skłonność do lęku i depresji.
Kryteria rozpoznania:
1.	wskaźnik rozległości bólu (WPI-widespread pain index) ≥ 7 i wskaźnik nasilenia objawów (symptom severity scale-SSS)  ≥ 5 ablo WPI  4-6 i SSS  ≥ 9
2.	ból uogólniony, tj. występujący w  ≥ 4-5 obszarów ciała (nie uwzględnia się żuchwy, klatki piersiowej i brzucha)
3.	utrzymywanie się objawów o podobnym nasileniu przez  ≥ 3 miesiące
WPI- pacjent ocenia liczbę miejsc z 5 obszarów, w których ból występował w ciągu ostatniego tygodnia (wynik w przedziale 0-19).
SSS-
•	występowanie i nasilenie poniższych objawów w ciągu ostatniego tygodnia (przedział 0-9 pkt.)
o	zmęczenie
o	sen niedający odpoczynku
o	zaburzenie czynności poznawczych
•	oraz występowanie poniższych objawów w ciągu ostatnich 6 miesięcy (przedział 0-3 pkt.)
o	ból głowy
o	ból i skurcze w podbrzuszu
o	depresja.
Leczenie:
•	edukacja pacjenta
•	leczenie niefarmakologiczne
o	fizjoterapia,
o	fizykoterapia,
o	psychoterapia,
o	leczenie uzdrowiskowe
•	leczenie farmakologiczne
o	leki przeciwdepresyjne- szczególnie amitryptylina, która ma dużą komponentę przeciwbólową.
o	leki przeciwbólowe- tramadol, słabe opioidy, paracetamol
NIe stosuj w leczeniu fibromialgiii NSLPZ oraz GKS!
Najbardziej prawidłową odpowiedzią jest odpowiedź C, która zawiera się w przedziale wieku charakterystycznego występowania fibromialgii oraz dotyczy kobiet.

102.
Norma laboratoryjna dla ALT i AST to w zależności od norm laboratoryjnych ok. 15-45 Ui/l.
Podział hipertransaminezemii:
•	graniczna <2 x GGN
•	łagodna 2-5 x GGN
•	umiarkowana 5-15 x GGN
•	wysoka > 15 x GGN
•	bardzo wysoka >10 tyś. IU/l
Odp. B - 15-krotny wzrost aktywności transaminaz sugeruje ostre wirusowe zapalenie wątroby
Odp. A - W przewlekłym WZW aktywność transaminaz narasta > 10-krotnie w trakcie zaostrzeń.
Odp. C - W NAFLD zwiększenie ALT i AST jest zazwyczaj niewielkie lub umiarkowane.
Odp. D - W alkoholowej chorobie wątroby ALT i AST mieszczą się <400 IU/l.
Odp. E - W marskości wątroby występuje zwiększona aktywność ALT i AST (zazwyczaj AST > ALT). W marskości wątroby bez aktywnego zapalenia oraz w fazie schyłkowej aktywność transaminaz może być w normie.

103.
Kryteria rozpoznania zespołu antyfosfolipidowego:
I Kliniczne:
•	zakrzepica naczyń- min. 1 epizod zakrzepicy w naczyniach tętniczych, żylnych (z wyjątkiem zakrzepicy żył powierzchownych) lub włosowatych w obrębie jakiejkolwiek tkanki lub narządu, potwierdzonej badaniem obrazowym, doplerowskim lub histologicznym; (w obrazie hist-pat. zmianom zakrzepowym nie powinno towarzyszyć zapalenie ściany naczynia)
•	niepowodzenia położnicze
o	>= 1 obumarcie morfologicznie prawidłowego płodu po 10.t.c
o	>= 1 przedwczesny poród morfologicznie prawidłowego noworodka przed 34.t.c. spowodowany stanem przedrzucawkowym, rzucawką lub ciężką niewydolnością łożyska
o	>= 3 samoistne poronienia o niewyjaśnionej przyczynie przed 10.t.c., po wykluczeniu przyczyn związanych ze zmianami anatomicznymi lub zaburzeniami hormonalnymi u matki oraz chromosomalnymi u obojga rodziców
II Kryteria laboratoryjne:
•	antykoagulant toczniowy obecny w osoczu, wykryty >= 2 razy w odstępach >=12 tygodni
•	przeciwciała antykardiolipinowe w klasie IgG lub IgM obecne w surowicy lub osoczu, wykryte >= 2 razy w odstępach >=12 tygodni
•	przeciwciała przeciwko beta2-glikoproteinie I obecne w surowicy lub osoczu, wykryte >= 2 razy w odstępach >=12 tygodni
Aby móc rozpoznać zespół antyfosfolipidowy, musi być spełnione min. 1 kryterium kliniczne i min. 1 kryterium laboratoryjne.
Kobiety chorujące na toczeń rumieniowaty układowy są narażone na wystąpienie poronienia, porodu przedwczesnego oraz IUGR, ale do przeciwciał stwierdzanych w SLE należą przeciwciała przeciwjądrowe (przeciw histonom, anty-dsDNA, anty-ssDNA, anty-Sm).
Dla zespołu Sjögrena charakterystyczne są przeciwciała anty-SS-A (anty-Ro) oraz anty-SS-B (anty-La), natomiast dla twardziny układowej- przeciwciała przeciwko topoizomerazie I oraz antycentromerowe.
W przebiegu reumatoidalnego zapalenia stawów stwierdza się przeciwciała przeciwko cytrulinowanym peptydom (ACPA) oraz czynnik reumatoidalny (RF), a sama choroba nie zmniejsza płodności kobiet ani nie jest czynnikiem ryzyka porodu  przedwczesnego.

104.
Zapalenie spojówek jest najczęstszą chorobą okulistyczną w praktyce lekarza POZ.
Najczęściej ma podłoże nieinfekcyjne:
•	proste - mechaniczne, fizyczne, chemiczne
•	alergiczne - na skutek kontaktu z alergenem, atopia sprzyja zapaleniu alergicznemu
Pytanie jest jednak skierowane o najczęstszą etiologię infekcyjną:
•	wirusowe - najczęściej adenowirusy, wirus opryszczki pospolitej - prawidłowa odp. D
•	bakteryjne - najczęściej paciorkowce, gronkowce, chlamydie, gonokoki
•	grzybicze
•	pasożytnicze
Leczenie infekcyjnego zapalenia spojówek:
•	wirusowe - gancyklowir do worka spojówkowego w żelu 0,15%
•	bakteryjne - fluorochinolony lub aminoglikozydy do worka spojówkowego w kroplach
•	grzybicze - natamycyna, amfoterycyna B
•	pasożytnicze - propamidyna, biguanid poliheksametylenowy w maści

105.
Odpowiedź A
Obecność głużenia i brak gaworzenia powinien wzbudzić niepokój u 7-miesięcznego dziecka.  Głużenie, inaczej gruchanie, pojawia się ok. 2.-3. miesiąca życia i nie jest uwarunkowane słuchowo, dlatego pojawia się również u dzieci niesłyszących. Gaworzenie to świadome naśladowanie dźwięków przez wymawianie zespołów sylab niemających określonego znaczenia. Brak gaworzenia już w 6-miesiącu życia może świadczyć o osłabieniu słuchu i niedoborach umysłowych, dlatego wymaga obserwacji i diagnostyki.

Odpowiedź B
Odruch chwytny dolny stóp zanika do 12. mż., kiedy dziecko zaczyna naukę chodzenia, dlatego obecność tego odruchu u 7-miesięcznego dziecka nie powinna nas niepokoić.

Odpowiedź C
Obecność odruchu Galanta polega na wygięciu grzbietu w stronę bodźca, w odpowiedzi na drażnienie okolicy przykręgosłupowej. Według podręcznika "Medycyna rodzinna" autorstwa: Latkowski B., Lukas W. i Godycki-Świrko M. z 2017 roku odruch Galanta zanika od 8.-12. mż, natomiast wg podręcznika "Podręcznik do Państwowego Egzaminu Lekarskiego i egzaminu specjalizacyjnego" autorstwa Anny Dobrzańskiej, Józefa Ryżko z 2010 roku, nie powinien być obecny u dzieci >6.mż.

Odpowiedź D
Obecność odruchu Babińskiego jest uznawana za fizjologię do 2. rż., a wynika z niedojrzałości ośrodkowego układu nerwowego.

Odpowiedź E
Brak samodzielnego siadania nie stanowi nieprawidłowości u 7-miesięcznego dziecka. Siedzenie z podparciem rozwija się ok. 6. mż., stabilne bez podparcia ok. 9. mż. a samodzielne siadanie rozwija się dopiero w 12. mż.
106.
stan odżywienia	BMI
niedowaga	<18,5
waga prawidłowa	18,5-24,9
nadwaga	25-29,9
otyłość I stopnia	30-34,9
otyłość II stopnia	35-39,9
otyłość III stopnia 	>=40


107.
Prawidłowa jest odpowiedź E. Róża jest chorobą zapalną skóry o etiologii paciorkowcowej- S.pyogenes beta-hemolizujący grupy A. Pierwszym objawem jest żywoczerwona, bolesna zmiana o typie rumienia na skórze o wyraźnie zaznaczonych granicach. Skóra w tym miejscu jest cieplejsza, lśniąca i napięta.  Najczęstszym umiejscowieniem róży jest twarz i kończyny dolne.
Objawem ogólnym wysuwającym się na pierwszy plan jest gorączka do 40-41 stopni. Naciekowi zapalnemu towarzyszą obrzęki, ponieważ paciorkowce rozsiewają się m.in. naczyniami chłonnymi. W leczeniu antybiotykiem z wyboru jest penicylina stosowana przez 10-14 dni, dożylnie. Najcięższą postacią róży jest róża zgorzelinowa, która może pozostawiać blizny, róża klasyczna znika bez pozostawienia blizn. Nawroty występują głównie u chorych z zaburzeniami układu żylnego lub chłonnego.
Odp. A.- FAŁSZ. Najczęstszą postacią boreliozy jest rumień wędrujący. Jego rozpoznanie jest równoznaczne z rozpoznaniem boreliozy. Występuje od 3 do 30 dnia od zakażenia. Powstaje on w miejscu ukłucia kleszcza. Jego obraz przypomina tarczę strzelniczą, w środku zmiany znajduje się plamka po ukąszeniu kleszcza, wokół niej występuje blady okrąg niezmienionej skóry,  za którym stopniowo powiększa się czerwona obręcz.
Odp. B.- FAŁSZ. Czyrak to ropne zapalenie okołomieszkowe, z tworzeniem się martwiczego czopa, najczęściej o etiologii gronkowcowej. Ma postać czerwonego guzka o znacznym ociepleniu i bolesności. Po kilku dniach następuje pęknięcie krosty i ewakuacja zmian martwiczych. Nie towarzyszą mu objawy ogólne takie jak gorączka, czyy dreszcze.
Odp. C- FAŁSZ Ropne zapalenie mieszka włosowego to czyrak.
Odp. D- FAŁSZ Różyca to choroba zakaźna wywoływana przez włoskowca różycy (Erysipelothrix rhusiopathiae). Najczęstsza droga zakażenia to kontakt z chorym zwierzęciem lub produktami pochodzenia zwierzęcego. W postaci skórnej różycy co prawda występują zmiany skórne podobne do tych opisanych w pytaniu: ocieplona, obrzęknięta zmiana wyraźnie odgraniczona od zdrowej tkanki, natomiast mogą nie występować objawy ogólne takie jak gorączka, czy dreszcze.

108.
Wg wytycznych ESC i ESH 2018 nadciśnienie tętnicze w HBPM rozpoznajemy gdy:
•	ciśnienie tętnicze skurczowe (SBP) jest równe lub większe 135 mmHg lub/i
•	ciśnienie tętnicze rozkurczowe (DBP) jest równe lub większe 85 mmHg
Dlatego Odp. C jest prawidłowa.
Kryteria rozpoznania nadciśnienia tętniczego
Metoda pomiaru ciśn. tętniczego	SBP	DBP
pomiary w gabinecie	≥140	i/lub	≥90
automatyczne monitorowanie (ABPM)
  24 h	≥130	i/lub	≥80
  w okresie dnia 	≥135	i/lub	≥85
  w okresie nocy	≥120	i/lub	≥70
pomiary w domu (HBPM)	≥135	i/lub	≥85
Klasyfikacja ciśnienia tętniczego
Kategoria ciśnienia	SBP	DBP
ciśnienie optymalne	<120	i	<80
ciśnienie prawidłowe	120–129	i/lub	80–84
ciśnienie wysokie prawidłowe	130–139	i/lub	85–89
nadciśnienie tętnicze stopnia 1 	140–159	i/lub	90–99
nadciśnienie tętnicze stopnia 2 	160–179	i/lub	100–109
nadciśnienie tętnicze stopnia 3 	≥180	i/lub	≥110
izolowane nadciśnienie tętnicze skurczowe	≥140	i	<90

109.
Hemoglobina glikowana (HbA1c) odzwierciedla średnie stężenie glukozy we krwi, w okresie około 3 miesięcy poprzedzających
oznaczenie, przy czym około 50% obecnej we krwi HbA1c powstaje w ciągu ostatniego miesiąca przed wykonaniem oznaczenia. Parametr ten służy do oceny wyrównania gospodarki węglowodanowej podczas leczenia cukrzycy.
Częstość oznaczania HbA1c:
•	raz w roku u pacjentów ze stabilnym przebiegiem choroby, osiągających cele leczenia.
•	u pacjentów nieosiągających celów leczenia lub tych, u których dokonano zmiany sposobu leczenia - co najmniej raz na kwartał.
Rekomendacje dotyczące stężenia HbA1c:
1.	u chorych na cukrzycę ogólny cel wyrównania glikemii wyrażony wartością HbA1c wynosi nie więcej niż 7,0%
(53 mmol/mol)
2.	HbA1c ≤ 6,5% (≤ 48 mmol/mol):
•	pacjent z cukrzycą typu 1, bez zwiększonego ryzyka hipoglikemii i pogorszenia jakości życia (glikemia na czczo i przed posiłkami, także w samokontroli: 80–110 mg/dl (4,4–6,1 mmol/l), a 2 godziny po rozpoczęciu posiłku w samokontroli <140 mg/dl (7,8 mmol/l)
•	krótkotrwała cukrzyca typu 2
•	dzieci i młodzież, niezależnie od typu choroby
3.	HbA1c ≤ 8,0% (≤ 64 mmol/mol):
•	chorzy w zaawansowanym wieku i/lub cukrzycą z powikłaniami o charakterze makroangiopatii (przebyty zawał serca i/lub udar mózgu) i/lub licznymi chorobami towarzyszącymi
4.	HbA1c < 6,5% (48 mmol/mol)
•	kobiety z cukrzycą przedciążową planujące ciążę.
5.	HbA1c < 6,0% (42 mmol//mol)
•	kobiety w II i III trymestrze ciąży, jeżeli nie wiąże się to z większą częstością hipoglikemii.
PAMIĘTAJ! Podczas interpretacji wyników oznaczeń HbA1c uwzględnij czynniki wpływające na stężenie HbA1C, które mogą utrudnić lub uniemożliwić ich wykorzystanie. Zaliczamy do nich:
•	zmiany czasu przeżycia erytrocytów (niedokrwistości wywołane różnymi przyczynami, np. sferocytoza wrodzona, stan po ostrej utracie krwi, przebyta splenektomia, obecność przeciwciał antyerytrocytarnych we krwi, niedobór żelaza i witaminy B12, długotrwałe stosowanie salicylanów, witaminy C, E, hipertriglicerydemia, przewlekłe choroby wątroby, niewydolność nerek)
•	hemoglobinopatie (talasemie, choroba sierpowatokrwinkowa)
•	chemiczne modyfikacje hemoglobiny (pod wpływem toksycznych substancji chemicznych, takich jak: benzen i inne rozpuszczalniki organiczne, trinitrotoluen, środki owadobójcze i chwastobójcze oraz stosowanie niektórych leków, np. cytostatyków, chloramfenikolu, sulfonamidów, chlorochiny).

110.
Odpowiedź A
Metformina to pochodna biguanidu, której działanie opiera się na hamowaniu glukoneogenezy i glikogenolizy w wątrobie, zwiększeniu insulinoopornośći i hamowaniu wchłaniania glukozy. Pobudza wewnątrzkomórkową syntezę glikogenu przez stymulację syntazy glikogenu. Dzięki temu metformina nie powoduje hipoglikemii i hiperinsulinemii, a dodatkowo zmniejsza stężenie trigicerydów, cholesterolu całkowitego, LDL i VLDL. Metformina jest szczególnie zalecana u osób chorujących na otyłość.

Odpowiedź B
Chlorpropamid należy do pochodnych sulfonylomocznika (PSM), które przyłączając się do receptora sulfonylomocznikowego na powierzchni komórek β hamują wypływ wypływ jonów potasu, powodując ich depolaryzację i uwalnianie insuliny. Do działań niepożądanych PSM należy hipoglikemia i przyrost masy ciała.

Odpowiedź C
Akarboza jest inhibitorem α-glukozydazy, czyli enzymu kosmków jelitowych, który odpowiada za rozkład wiązań pomiędzy cząsteczkami glukozy w cukrach złożonych, co jest warunkiem wchłaniania cukrów prostych. Mechanizm działania akarbozy powoduje zmniejszenie glikemii poposiłkowej, insulinemii poposiłkowej i trójglicerydów. W związku ze zwiększoną fermentacją niewchłoniętych cukrów częstym działaniem niepożądanym akarbozy jest biegunka z wzdęciami i bóle brzucha.

Odpowiedź D
Pioglitazon należy do tiazolidynedionów, których efekt hipoglikemizujący jest spowodowany uwrażliwieniem komórek na działanie insuliny. Przez wiązanie receptora PPAR (receptor aktywowany przez proliferatory peroksysomów) aktywuje transkrypcje wielu genów np. adiponektyny, która zwiększa insulinowrażliwość. Do działań niepożądanych tych leków należą: zwiększenie masy ciała, obrzęki, hepatotoksyczność i rak pęcherza moczowgo.

Odpowiedź E
Dapagliflozyna to odwracalny inhibitor nerkowego kotransportera SGLT-2, który zmniejsza wchłanianie glukozy w nerkach i zwiększa jej wydalanie wraz z moczem. Ilość usuwanej glukozy zależy od jej stężenia i filtracji kłębuszkowej. Dodatkowym efektem działania flozyn jest efekt hipotensyjny, który wynika ze zwiększenia diurezy i natriurezy.

111.
Prawidłowa odpowiedź: odpowiedź C.
Borelioza z Lyme jest to choroba wywoływana przez bakterie typu Borelia. Człowiek zostaje zakażony przez ugryzie kleszcza, który jest zakażony tymi bakteriami. Nie każde ugryzienie przez kleszcza, grozi rozwinięciem się choroby.
Czynniki ryzyka:
•	przebywanie w siedliskach kleszczy (wysokie trawy, lasy)
•	długi kontakt kleszcza ze skórą czyli większy niż 48 h
•	drażnienie kleszcza czyli smarowanie olejem, wyciskanie, przypalanie i inne. Dlatego nigdy nie wolno nic takiego robić z kleszczem, który nas ugryzł. Zwiększa to ryzyko zwymiotowania i przez to zwiększa się ilość bakterii wprowadzanych do naszego organizmu.
Objawy choroby możemy podzielić na 3 większe grupy, ze względu na czas kiedy się pojawiły.
I. Wczesne ograniczone:
•	objawy grypopodobne
•	rumień pełzający - pojawia się zwykle po tygodniu od ugryzienia, ale możliwy czas wystąpienia to 3–30 dni od ukłucia przez kleszcza. Ma pierścieniowaty kształt z jasnym środkiem, szybko się powiększa, nie boli, nie swędzi. Może wystąpić w każdym miejscu, nie tylko w okolicy wkłucia. Dlatego po ugryzieniu przez kleszcza, zaleć pacjentowi obserwacji całego ciała przez 30 dni!
•	chłoniak limfocytowy skóry - pojawia się jako sinoczerwony guzek, na uchu, sutku czy mosznie.
II. Wczesne rozsiane
•	zapalenie stawów – najczęściej jeden, ale może też być kilka dużych stawów, zapaleniu nie towarzyszą objawy ogólnoustrojowe
•	zapalenie mięśnia sercowego – objawia się nagle występującym blokiem przedsionkowo - komorowy lub innymi nowymi zaburzeniami przewodzenia i rytmu
•	zapalenie układu nerwowego – może objawić się jako limfocytowe ZOMR lub zapalenie nerwów czaszkowych.
III. PÓŹNE, objawy po roku od ugryzienia:
•	przewlekłe zanikowe zapalenie skóry kończyn – czerwone, występujące niesymetryczne zmiany na skórze dystalnych części kończyn
•	przewlekłe zapalenie stawów - może też wystąpić łagodne zapalenie mięśni, kaletek maziowych oraz ścięgien
•	przewlekła neuroborelioza – może się objawiać jako zapalenie nerwów obwodowych, polineuropatia obwodowa oraz przewlekłe zapalenie mózgu.
Diagnostyka:
1.	Oznacz przeciwciała IgM i IgG.
2.	Jeżeli wynik jest dodatni, potwierdź go metodą Western-Blot.
3.	Pamiętaj! Gdy wynik jest dodatni a nie ma objawów - nie ma to żadnego znaczenia, nie leczymy wyników tylko pacjenta.
4.	Pamiętaj! IgG mogą być dodatnie nawet przez parę lat.
5.	W przypadku ZOMR - zbadaj płyn mózgowo-rdzeniowy pod kątem obecności swoistych przeciwciał.
Najczęściej stosowane leki w leczeniu boreliozy to amoksycyklina 500 mg 3 razy dziennie przez 2-3 tygodnie lub doksycyklina 100 mg 2 razy dziennie również przez 2-3 tygodnie.
Pamiętaj! Profilaktyczną dawkę doksycykliny 200 mg możesz podać tylko osobie, która
•	posiada mnogie pogryzienia
•	została pogryziona na terenie endemicznym
•	nie pochodzi z tego terenu.
Dodatkowo zalecaj swoim pacjentom używanie repelentów, dokładnie sprawdzanie się po wycieczkach do lasu, zakrywanie nóg i rąk i dbanie o zwierzęta domowe, które również mogą przynieść kleszcza do domu.

112.
Wszystkie dystraktory są na liście najczęstszych przyczyn przewlekłego kaszlu, jednak pierwsze miejsce pod względem częstości zajmuje przewlekły nieżyt nosa ze spływającą po tylnej ścianie gardła wydzieliną. Zatem prawidłowa odpowiedź to C. W wywiadzie często współistnieje alergia oraz przewlekłe zapalenie zatok przynosowych.
A. Refluks żołądkowo przełykowy. Kaszel może być jednym z objawów GERD, najczęściej współwystępuje z charakterystycznymi objawami tj. uczucie zgagi lub innymi objawami dyspeptycznymi. Poprawa następuje po podaniu IPP.
B. Astma oskrzelowa. Kaszel może być wywołany przez ekspozycję na alergeny lub inne czynniki środowiskowe np. wysiłek fizyczny lub zimna temperatura. Często towarzyszy mu duszność i świsty. Poprawa następuje po podaniu leków rozkurczających oskrzela i GKS.
D. Przyjmowanie ACEI. Kaszel jest częstym objawem niepożądanym przyjmowania ACEI i ustępuje po odstawieniu tych leków.
E. Kaszel psychogenny. Występuje najrzadziej, stwierdzany jest po wykluczeniu przyczyn organicznych.

113.
A. Róża - ostry stan zapalny skóry i tkanki podskórnej, przebiega z wysoką temperaturą. Wywołana przez zakażenie paciorkowcowe, w wyniku urazów mechanicznych lub przedostaje się z wewnątrzustrojowych ognisk zakaźnych.  Występuje obrzęk o bardzo wyraźnym odgraniczeniu od otoczenia. Skóra jest napięta i lśniąca. Zmiany są umiejscowione najczęściej na twarzy lub kończynach, zwłaszcza dolnych.
B. Grzybica skóry - zmiany mają charakter rumieniowo-złuszczający, obecne są wykwity pęcherzykowe i krostkowe, głównie na obwodzie. Szybki przebieg i ustępowanie bez pozostawienia blizn. Może być wywołana przez dermatofity ludzie lub odzwierzęce.
C. Niesztowica - wykwit pęcherzowo-ropny, przekształcający się w owrzodzenie pokryte strupem. Etiologia taka sama jak w liszajcu zakaźnym. Zajmuje kończyny dolne, głównie podudzia, oraz tułów i pośladki, rzadko kończyny górne.
D. Liszajec zakaźny - powierzchowne wykwity pęcherzowo-ropne, zasychające w miodowożółte strupy. Najczęściej zajęta jest twarz w otoczeniu jamy ustnej i nosa oraz okolica płytek paznokciowych. Najczęściej jest to zakażenie mieszane, wywołane przez paciorkowce hemolizujące i/lub gronkowce. Zakażenie zewnątrzpochodne poprzez bezpośredni kontakt lub przedmioty lub wewnątrzpochodne z błon śluzowej jamy nosowo-gardłowej. Zakaźność jest duża, szczególnie wśród dzieci.
E. Łuszczyca - genetycznie uwarunkowane schorzenie skóry, cechuje się złuszczającymi się wykwitami grudkowymi, ustępującymi bez pozostawienia blizny.

Odpowiedź prawidłowa D.

114.
We wszystkich wymienionych podpunktach obserwujemy poszerzenie zespołu QRS.
Zespół QRS
•	powstaje na skutek depolaryzacji mięśnia komór.
•	prawidłowy czas trwania zespołu to 0,06–0,11s
•	poszerzenie ≥0,12 s  występuję m.in. w:
o	bloku prawej lub lewej odnogi pęczka Hisa (RBBB lub LBBB) (Odp. C)
o	zespoły preekscytacji (Odp. A)
o	pochodzenie komorowe rytmu (Odp. B)
o	rozlane zaburzenia przewodzenia śródkomorowego

115.
Odp. E - Plamy łososiowe
•	przemijające znamiona barwnikowe
•	występują u około 70% zdrowych noworodków
•	powstają na skutek poszerzania naczyń włosowatych
•	występują w okolicy karku, czoła, powiek
•	mają charakter czerwonych plamek
•	zanikają samoistnie do 1 rż.
Odp. A - Plamy mongolskie
•	płaskie zmiany o barwie bladoniebieskiej lub brunatnoszarej
•	zlokalizowane najczęściej w okolicy krzyżowej, okolicy pośladków, na zewnętrznych powierzchniach dłoni i stóp
•	są skutkiem gromadzenia się melanocytów w danej okolicy
•	powinny zaniknąć samoistnie do 5 rż
Odp. B
Naczyniaki włośniczkowe
•	powstają na skutek proliferacji śródbłonka naczyniowego
•	mają charakter nieco wypukłych, żywoczerwonych plamek o nierównej powierzchni
•	powinny zaniknąć samoistnie
•	wymagają jedynie obserwacji, chyba, że są umiejscowione w specyficznym miejscu (okolica oczodołu, ucha, okolica podgłośniowa) - wtedy wymagają interwencji chirurga
Naczyniaki jamiste
•	powstają w wyniku poszerzenia i nowotworzenia naczyń krwionośnych skóry i tkanki podskórnej
•	mają charakter wypukłych, miękkich tworów o zabarwieniu zazwyczaj brunatnym, głębiej położone mogą przyjmować kolor niebieskawy
•	są bardzo zróżnicowane pod względem wielkości
Odp. C - znamiona naczyniowe płaskie
•	 m.in. znamię port-wine
•	powstają na skutek poszerzenia naczyń włosowatych
•	różowoczerwone, ostro odgraniczone plamy i łaty na skórze
•	najczęściej na twarzy
•	leczone pulsacyjnym laserem barwnikowym
Odp. D - Prosaki
•	drobne, białe bądź żółtawe grudki
•	występują głownie na czole, policzkach i nosie
•	są cystami zastoinowymi
•	powstają na skutek gromadzenia się mas łojowo-rogowych w wyniku nadmiernego rogowacenia ujść mieszków włosowych
•	zanikają samoistnie w wieku noworodkowym

116.
Prawidłowa jest odpowiedź B. Powiększenie węzłów chłonnych nadobojczykowych zawsze powinno wzmożyć naszą czujność onkologiczną, a niesymetryczne powiększenie węzłów chłonnych szyjnych jest najczęstszym początkiem chłoniaka Hodgkina.- odp. C- FAŁSZ.
Chłoniak Hodgkina, inaczej ziarnica złośliwa stanowi prawie 50% chłoniaków populacji pediatrycznej. Szczyt zachorowania to 15-35 r.ż. Wywodzi się on z limfocytów B, a w jego patogenezie bierze udział wirus EBV.
U 80% chorych choroba zaczyna się od jednostronnego powiększenia węzłów chłonnych w okolicy szyi ( w chłoniakach nieziarnicznych powiększenie obustronne), węzły są twarde, nieprzesuwalne, bez tkliwości podczas badania palpacyjnego, w miarę trwania choroby węzły łączą się w pakiety. Najczęstsza lokalizacja zmian to węzły chłonne szyi oraz śródpiersia ( charakterystyczny obraz w RTG- kombinowane poszerzenie śródpiersia)
Możemy zaobserwować objawy zespołu żyły głównej (ze względu na jej ucisk; objawia się on m.in zasinieniem twarzy) oraz zespół górnego śródpiersia ( ze względu na ucisk na krtań- trudności w oddychaniu)
Objawy dodatkowe to: gorączka, poty nocne, spadek masy ciała (są to objawy "B" z kryteriów Ann Arbor).
Diagnostyka:
•	badanie węzła chłonnego pobranego w całości ( UWAGA: BAC jest przeciwwskazana). Podstawą rozpoznania jest obecność w obrazie mikroskopowym komórek Reed- Sternberga.
•	TK klatki i jamy brzusznej
•	PET-CT
•	RTG
Ból brzucha nie jest objawem składającym się na typowy obraz chłoniaka Hodgkina, może on wskazywać raczej na chłoniaka nieziarniczego, gdyż jest to ich główna lokalizacja. W jamie brzusznej przeważnie rozwijają się chłoniaki z komórek B.- odp A i C- FAŁSZ.
Wysoka gorączka, zmiany na błonie śluzowej gardła, hepatosplenomegalia i powiększone węzły chłonne powinny raczej kojarzyć się z inną chorobą wywoływaną przez wirus Epstein- Barr- mononukleozą zakaźną.- odp. E- FAŁSZ.

117.
Odpowiedź prawidłowa: odpowiedź B.
Dane z pytania: pacjent zażywający acenokumarol - lek przeciwkrzepliwy, który należy do antagonistów witaminy K (VKA). INR = 5.8. Terapeutyczna wartość INR u pacjentów zażywających VKA powinien wynosić 2.0 - 3.0. Brak objawów krwawienia.
Postępowanie w przypadku zbyt wysokiego INR zależy od jego wartości i objawów klinicznych.
•	4,5 < INR < 10,0 BEZ krwawienia - wstrzymaj podawanie VKA do czasu otrzymania INR 2,0 - 3,0
•	gdy INR > 6,0 i występuje krwawienie wewnątrzczaskowe lub inne zagrażające życiu - podaj koncentrat czynników protrombiny 50IU/kg mc.
•	poważne krwawienie związane z przyjmowaniem VKA - wstrzymaj podawanie VKA, podaj koncentrat czynników protrombiny, podaj witaminę K 5-10 mg w powolnym wlewie i.v. Gdy nie ma innej możliwości, zamiast czynników protrombiny, możesz podać świeżo mrożone osocze. A w zagrażającym życiu krwotoku - rekombinowany czynnik VIIa.
Antagoniści witaminy K to acenokumarol i warfaryna. Hamują potranslacyjną modyfikację czynników krzepnięcia II, VII, IX i X (czynniki zespołu protrombiny) oraz białka C i białka S, konieczną dla ich prawidłowej aktywności. Pamiętaj, że efekt pojawia się dopiero po 3-5 dniach (ponieważ we krwi są obecne czynniki, które zostały już zsyntetyzowane przed podaniem leku). Na efekt VKA ma znaczenie również dieta, inne leki przyjmowane przez pacjenta, choroby obecne.
Do monitorowania efektu używa się czasu protrombinowego, który wyrażony jest współczynnikiem INR. Prawidłowe INR wynosi 0,8-1,2. Terapeutyczne INR 2,0 - 3,0.
Zasady stosowania VKA:
1.	Jeśli konieczne jest szybkie uzyskanie efektu przeciwkrzepliwego, zastosuj VKA z innym lekiem przeciwkrzepliwym tj. heparyną lub fondaparynuksem
2.	Po 3 dniach od rozpoczęcia terapii, sprawdź INR i dostosuj dawkę leku
3.	Poucz pacjenta, że musi systematycznie mierzyć sobie INR i chodzić na wizyty kontrolne
4.	Zaleć unikanie pokarmów bogatych w witaminę K tj. szpinak, kapusta chińska, sitowata, liściasta, jarmuż, liście boćwiny, brukselka, brokuły, różne odmiany sałaty, natka pietruszki, szparagi, cebula (postaraj się je zapamiętać, bo zdarzają się pytania o te produkty).
5.	U chorego przyjmującego VKA w stałej dawce, wykonuj kontrolne pomiary INR co miesiąc.
Przeciwwskazania:
•	ciąża - pamiętaj VKA są teratogenne!
•	aktywne krwawienie
•	świeże krwawienie wewnątrzczaszkowe
•	niewyrównana skaza krwotoczna.

118.
Profilaktyka pierwszorzędowa to działanie prewencyjne wobec ewentualnej choroby u osoby zdrowej- np. szczepienia. Profilaktyka drugorzędowa skierowana jest do osób z grupy ryzyka, u których istnieje duże prawdopodobieństwo występowania choroby, ale w jej wczesnym stadium klinicznym- np. badania przesiewowe. Profilaktyka trzeciorzędowa adresowana jest do grupy osób, u których już rozwinęła się choroba i należy zapobiec jej kolejnym następstwom np. wszczepienie kardiowertera u osoby po NZK.

119.
Prawidłowa odpowiedź: odpowiedź E.
Żółtaczka fizjologiczna noworodków jest spowodowana zbyt aktywnym rozpadem hemoglobiny płodowej oraz za mała aktywnością wątrobowych enzymów sprzęgających. Wywołana jest ona bilirubiną pośrednią, niezwiązaną.
Cechy żółtaczki fizjologicznej:
•	NIGDY nie występuje w 1 dobie
•	nie pojawia się po 7-10 dniu życia
•	stężenie bilirubiny nie przekracza 15 mg/dl u noworodków karmionych sztucznie
•	stężenie bilirubiny nie przekracza 17 mg/dl u noworodków karmionych pokarmem kobiecym.
Żółtaczka u noworodka widoczna jest najpierw na twarzy (przyjmuje się, że przy stężeniu bilirubiny około 5-7 mg/dl).Prawie nie pojawia się na kończynach. Szczyt żółtaczki występuje w 72-120 godzinie życia. Najczęściej ustępuje około 10 dnia życia. Może trwać dłużej w przypadku żółtaczki związanej z karmieniem piersią.
Żółtaczka noworodków karmionych piersią to najczęstsza przyczyna przedłużającej się żółtaczki u noworodka. Do przyczyn zaliczamy:
•	zaburzenie krążenia jelitowo - wątrobowego, które wynika ze zbyt późnego pierwszego karmienia, małej ilości pokarmu oraz powolnego pasażu jelitowego dziecka
•	zaburzenia przemiany bilirubiny w wątrobie przez czynniki utrudniające proces sprzęgania, które obecne są w pokarmie matki.
Oprócz zażółcenia powłok skóry, dziecko nie prezentuje żadnych objawów chorobowych!
Żółtaczkę możemy podzielić na wczesną i późną. O wczesnej mówimy gdy pojawia się przed 2 dniem życia. Postać późna to taka, w której objawy pojawiły się po 4 dniu życia. W przypadku postaci późnej żółtaczka może się utrzymywać przez 4–12 tygodni.
Przy podejrzeniu tej żółtaczki zrób test diagnostyczno - leczniczy. Oznacz stężenie bilirubiny, przerwij karmienie mlekiem matki na 12-24h, oznacz ponownie stężenie bilirubiny. Gdy stężenie bilirubiny, po przerwie w karmieniu, będzie mniejsze o 2 mg/dl możesz rozpoznać żółtaczkę związaną z karmieniem piersią.
Odp. A, B, C i D - błędne - czas pojawienia się i czas ustąpienia objawów nie zgadza się z charakterystyką postaci późnej.
Odp. E - czas pojawienia i przede wszystkim czas trwania zgadza się z powyższym opisem. Jest to odpowiedź prawidłowa.

120.
Odpowiedź A
Zalecenia ESC/ESH 2018, wraz z Wytycznymi PTNT z 2019 roku, przyjęły nowy algorytm leczenia, który zakłada rozpoczynanie leczenia hipotensyjnego od leku złożonego dwuskładnikowego i jego intensyfikację przez przepisanie leku trójskładnikowego. Według tych wytycznych monoterapia powinna być zarezerwowana jedynie dla nielicznych chorych:
•	z nadciśnieniem tętniczym 1. stopnia z niskim ryzykiem sercowo-naczyniowym,
•	z nadciśnieniem tętniczym 1. stopnia w wieku podeszłym (65. - 80. rż.),
•	z nadciśnieniem tętniczym 2. stopnia w wieku >80. rż.

Odpowiedź B
Prawdą jest, że u chorych z nadciśnieniem tętniczym 2. lub 3. stopnia należy rozpocząć leczenie od zastosowania 2 leków w małych dawkach. U większości pacjentów zaleca się rozpoczynanie terapii skojarzonej od połączenia ACE-I/sartanu z dihydropirydynowym antagonistą wapnia/diuretykiem tiazydopodobnym/tiazydowym w dawkach podstawowych.

Odpowiedź C
Jeśli mimo zastosowanego leczenia cel terapeutyczny nie został osiągnięty należy zmodyfikować leczenie. W przypadku potrzeby intensyfikacji leczenia dwuskładnikowego w dawkach podstawowych można zwiększyć dawkę lub zastosować leczenie trójskładnikowe w dawkach podstawowych.

Odpowiedź D
Nie zaleca się jednoczasowego stosowania ACE-I, Betablokera i diuretyku oszczędzającego potas, ponieważ wspólnym skutkiem ubocznym dla tych leków jest hiperkaliemia. W związku ze wzrostem stężenia potasu, tak dobrana terapia stanowi zagrożenie życia dla pacjenta i wiąże się z ryzykiem poważnych zaburzeń rytmu serca.

Odpowiedź E
Po upływie tygodnia nie będziemy w stanie ocenić skuteczności leczenia hipotensyjnego! W pierwszym etapie, od rozpoznania, przez wdrażanie i ew. intensyfikację leczenia, wizyty kontrolne powinny odbywać się raz w miesiącu, a więc co 4 tygodnie. Po osiągnięciu odpowiedniej kontroli nadciśnienia odstęp między wizytami możemy wydłużyć do 3 miesięcy.


121.
Bolesne węzły chłonne są charakterystyczne dla toczącego się procesu zapalnego.
twarde węzły chłonne sugerują obecność przerzutów nowotworowych, chłoniaka lub przewlekłą białaczkę limfocytową.
węzły miękkie, chełbocące można spotkać w gruźlicy, ostrym zapaleniu węzłów i błonicy.
brak przesuwalności oraz pakiety węzłów można zaobserwować w przewlekłym procesie zapalnym lub nowotworowym.
powiększenie ograniczone do jednej grupy sugeruje przyczynę miejscową, a uogólnione przemawia za chorobą układową. Znamiennie powiększone węzły chłonne u dorosłych to te o średnicy  ≥1cm. (odp. A)
Niestety jest to pytanie dyskusyjne gdyż wedle literatury do LEK-u powiększenie węzłów chłonnych u dorosłych jest uznawane za istotne jeżeli ich średnica przekracza 1cm, być może autor pytania miał na myśli wskazanie do biopsji węzła wtedy wartością odcięcia są węzły o wielkości powyżej 2cm.
Wśród podanych odpowiedzi jednak brak tkliwości węzła chłonnego jest właśnie sugestią, że może się w nim toczyć proces nowotworowy (odp. D)
Czynniki wpływające na podejrzenie procesu nowotworowego:
•	powiększenie węzłów nadobojczykowych
•	największy wymiar węzła chłonnego > 2 cm
•	wzmożona konsystencja
•	węzły chłonne nieprzesuwalne
•	brak tkliwości
•	mnogie powiększenie węzłów i patologiczny obraz w RTG klatki piersiowej lub jamy brzusznej
•	wiek > 40 lat
W pytaniu w aktualnej formie niestety brak poprawnej odpowiedzi.

122.
Najczęstszą przyczyną wola nietoksycznego jest niedobór jodu, do rzadszych przyczyn należą:
•	oddziaływanie substancji wolotwórczych,
•	leków,
•	hormonów płciowych,
•	ekspozycja na promieniowanie jonizujące
•	wcześniejsze zapalenia tarczycy.
Wole nietoksyczne najczęściej wynika z rozrostu tkanki tarczycowej. Wole nietoksyczne rozwija się powoli. Często nie towarzyszą mu objawy zaburzeń czynności tarczycy. Uwagę lekarza może zwrócić powiększona tarczyca oraz asymetria szyi. Nieliczni pacjenci zgłaszają duszność, czy zaburzenia połykania.
Diagnostyka:
•	laboratoryjna- oznaczenie TSH
•	obrazowe: badanie USG tarczycy, biopsja aspiracyjna cienkoigłowa
Leczenie:
•	operacyjne
•	terapia tyroksyną
•	leczenie radiojodem
Nadmierna podaż jodków, stosowanie amiodaronu, ostre oraz przewlekłe zapalenia tarczycy mogą być przyczyną pierotnej niedoczynności tarczycy.

123.
•	odpowiedź A - Zgodnie ze skalą Centora (4 pkt) pierwotnym rozpoznaniem była nagina paciorkowcowa, stąd przepisany antybiotyk. Wysypka po amoksycylinie sugeruje jednak błędne rozpoznanie.
SKALA ISAACA-MCCENTORA
OBJAW/CECHA	ILOŚĆ PUNKTÓW
temperatura ciała > 38,5° C	1
nalot na migdałkach	1
powiększone, bolesne węzły chłonne szyjne przednie	1
brak kaszlu	1
wiek
o	3-14 lat
o	15-44 lat
o	>45 lat
o	1
o	0
o	-1

•	odpowiedź B -  wysypka po amoksycylinie (błędne rozpoznanie paciorkowcowego zapalenia gardła) jest charakterystyczna dla mononukleozy zakaźnej
o	w krajach rozwiniętych chorują przede wszystkim nastolatki i młodzi dorośli
o	obraz kliniczny
	1-2 tygodnie objawy prodromalne: bóle głowy, mięśni, gardłai brzucha, mogą wystąpić wymioty;
	gorączka może utrzymywać się nawet 2-3 tygodnie
	zapalenie gardła - często z nalotami i wybroczynami na podniebieniu miękkim
	powiększenie węzłów chłonnych
	hepato- i splenomegalia
	do mniej stałych objawów należą nieżyt nosa z gęstą wydzieliną oraz obrzęk powiek i nasady nosa (obrzęk Glanzmanna)
o	brak leczenie swoistego, tylko leczenie objawowe
•
•	odpowiedź C - choroba wywołana przez Corynebacterium diphtheriae, podlegająca w Polsce szczepieniom obowiązkowym, obecnie występuje sporadycznie.W obrazie klinicznym:
o	powiększenie węzłów chłonnych - tkliwe, obrzęknięte, tworzą pakiety → tzw. szyja prokonsula
o	błonica gardła → naloty w gardle łączące się w błony rzekome (początkowo białe, potem brązowo-szare, przy próbie usunięcia błon szpatułką, duże ryzyko krwawienia)
o	nasilone objawy ogólne
•	odpowiedź D - choroba zakaźna wywołana przez paciorkowce B-hemolizujące z grupy A, wytwarzające egzotoksynę. W obrazie klinicznym występuje gorączka i zapalenie gardła, ale najbardziej charakterystyczna jest  wysypka, która obejmując twarz, z pominięciem trójkąta Fiłatowa oraz lokalizuje się w zgięciach kończyn (linie Pastii).
•	odpowiedź E - choroba zakaźna wieku dziecięcego wywołana przez wirusa różyczki z rodzaju Rubivirus (wirus RNA). Podlega w Polsce szczepieniom obowiązkowym (szczepionka żywa MMR). W obrazie klinicznym:
o	drobnoplamista wysypką trwającą około 1-2 dni → zajmuje twarz, łącznie z trójkątem Fiłatowa
o	powiększenie okolicznych węzłów chłonnych - zausznych, karkowych, szyjnych tylnych
o	objawy ogólne: złe samopoczucie, ból głowy i mięśni, stan podgorączkowy lub gorączka
o	zapalnie górnych dróg oddechowych
o	zapalenie spojówek bez światłowstrętu
o	bez zapalenia gardła - mogą wystąpić plamki Forchheimera na podniebieniu - wysypka na błonie śluzowej w postaci małych czerwonych wybroczyn na podniebieniu miękkim

124.
Okres menopauzy jest czasem definiowanym jako okres przejściowy pomiędzy okresem reprodukcyjnym a okresem starości.
Menopauza jest definiowana jako ostatnie krwawienie miesiączkowe, po którym przez 12 miesięcy nie występuje żadna kolejna miesiączka.
Premenopauza to okres obejmujący kilka lat poprzedzających menopauzę, charakteryzujący się różnego stopnia zaburzeniami miesiączkowania. Związany jest z procesem wygasania czynności jajników.
Perimenopauza to okres obejmujący kilka lat przed menopauzą oraz 12 miesięcy po menopauzie.
Postmenopauza to okres życia kobiety następujący po menopauzie
Menopauza występuje zazwyczaj między 45. a 55. rokiem życia. Zazwyczaj występuje wcześniej u kobiet, u których późno wystąpiła pierwsza miesiączka, przyspiesza ją także palenie papierosów.
 W okresie premenopauzalnym obserwuje się spadek wydzielania inhibin przez komórki ziarniste jajnika, co powoduje wzrost stężenia FSH i obniżenie potencjału rozrodczego. Około 2 lat przed wystąpieniem ostatniej miesiączki obniża się również stężenie estradiolu. Zmianom hormonalnym towarzyszą charakterystyczne objawy, takie jak:
•	uderzenia gorąca
•	poty nocne
•	uczucie zmęczenia
•	drażliwość
•	obniżenie nastroju
•	osłabienie koncentracji oraz upośledzenie funkcji poznawczych
•	problemy ze snem
Zmianom hormonalnym towarzyszą zaburzenia cyklu miesiączkowego, który początkowo ulega skróceniu, następnie wydłużeniu, żeby ostatecznie ulec zahamowaniu.

125.
Jęczmień i gradówka są wywołane przez bakterie z rodzaju Staphylococcus (gronkowce).
Jęczmień (hordeolum) to ogólne określenie ostrego, miejscowego zakażenia powiek. W 90–95% przypadków jęczmień wywołany jest przez zakażenie gronkowcami.
Wyróżniamy dwie postacie jęczmienia:
1.	Jęczmień zewnętrzny - obejmuje mieszki włosowe rzęs, powstaje zwykle na skutek zaczopowania ich ujścia oraz zakażenia gruczołów łojowych Zeissa lub gruczołów rzęskowych (potowych) Molla
2.	Jęczmień wewnętrzny - rozwija się w gruczołach tarczkowych Meiboma.
Objawy:
•	ból i ograniczony obrzęk powiek
•	obecność guzka zapalnego, któremu towarzyszy zaczerwienienie
•	nie powoduje zaburzeń widzenia.
Gradówka jest postacią przewlekłą jęczmienia i objawia się jako niebolesny guzek w obrębie powieki, a konkretnie jest to miejscowe, przewlekłe zapalenie o charakterze ziarniniaka tłuszczowego (lipogranuloma).
Objawy:
•	niebolesny guzek w obrębie powieki
•	duże gradówki mogą czasami uciskać rogówkę i wywoływać niezborność rogówkową (astygmatyzm), a przez to zaburzać ostrość wzroku zarówno do dali, jak i z bliska.
Leczenie jęczmienia i gradówki:
•	zachowawcze - rozgrzewające okłady i masaż (w kierunku zgodnym z ujściem gruczołów - powieka górna ► od góry do dołu, powieka dolna ► od dołu ku górze)
•	antybiotykoterapia miejscowa
•	antybiotykoterapia ogólna - w razie wystąpienia takich objawów jak: gorączka, złe samopoczucie, tkliwość powiększonych regionalnych węzłów chłonnych oraz objawy uogólnionego zakażenia czy zapalenia tkanek oczodołu.

126.
Szczepionka to preparat biologiczny zawierający antygeny, które pobudzają swoistą odporność komórkową i humoralną organizmu. W zależności od rodzaju szczepionki tymi antygenami są żywe lub zabite drobnoustroje, ich fragmenty lub produkty ich metabolizmu. W odpowiedzi na podane antygeny powstają komórki pamięci immunologicznej oraz swoiste przeciwciała, które po ponownym kontakcie z danym antygenem, są przygotowane do jego zwalczania w sposób celowany i szybki, dzięki czemu nie dochodzi do rozwoju infekcji. Jest to rodzaj odporności czynnej, ponieważ organizm sam potrafi wyprodukować odpowiednie przeciwciała do walki z antygenem. Zasada działania szczepień jest zbliżona do naturalnego sposobu uzyskiwania odporności, jednak ilość i forma podanych antygenów nie jest w stanie wywołać choroby. Prawidłowa odpowiedź to B.

O odporności biernej mówimy, wtedy gdy organizm sam nie wytwarza swoistych przeciwciał, a są one dostarczane z zewnątrz, np. z mlekiem matki lub po podaniu surowicy czy immunoglobulin (odp. E).  Odporność ta jest skuteczna lecz krótkotrwała, nie zapewnia ochrony przy ponownym kontakcie z antygenem.

127.
Opis zawarty w pytaniu dotyczy podgłośniowego zapalenia krtani (Odp. C)
Podgłośniowe zapalenie krtani
•	choroba ta dotyczy dzieci do 3 roku życia
•	etiologia schorzenia jest wirusowa (wirus paragrypy, grypy, adenowirusy, RSV)
•	zapalenie prowadzi do obrzęku tkanek miękkich w okolicy podgłośniowej, który upośledza przepływ powietrza
Objawy:
•	świst wdechowy (stridor)
•	występuje szczekający kaszel, chrypka
•	widoczny wysiłek oddechowy
•	zaburzenia świadomości
•	sina skóra
•	nagły początek ciężkich objawów - zazwyczaj w porze nocnej, nad ranem
•	na kilka dni przed pojawieniem się stridoru mogą występować objawy ogólne tj. gorączka, złe samopoczucie
Diagnostyka:
•	obraz choroby jest na tyle charakterystyczny, że zazwyczaj nie stosuje się badań dodatkowych
•	wyjątkowo RTG klatki piersiowej
Leczenie:
•	powinno odbywać się w szpitalu ze względu na możliwość uduszenia się dziecka
•	inhalacje nawilżające drogi oddechowe
•	steroidy stosowane we wziewach lub dożylnie
•	inhalacje z adrenaliną
Podgłośniowe zapalenie krtani należy różnicować z innym zagrażającym życiu stanem - zapaleniem nagłośni!

128.
Zaświadczenie ZUS-ZLA o czasowej niezdolności do pracy powinno zawierać:
•	identyfikację ubezpieczonego i płatnika jego składek (nazwa i NIP pracodawcy)
•	identyfikację lekarza, wystawiającego ZLA (imię, nazwisko, PWZ, miejsce wykonywania zawodu)
•	okres orzeczonej czasowej niezdolności do pracy, numer statystyczny choroby, wskazania lekarskie (czy pacjent może chodzić, czy powinien leżeć)
•	odpowiednie kody literowe (na pisemny wniosek ubezpieczonego nie umieszcza się kodu B i D)
o	A (again) - niezdolność do pracy po przerwie <60 dni, spowodowana tą samą chorobą - odpowiedź D
o	B (brzuszek) - okres ciąży  - odpowiedź A
o	C (C2H5OH) - nadużycie alkoholu - odpowiedź B
o	D (TB) - gruźlica - odpowiedź C
o	E - choroba, której objawy chorobowe ujawniają się po okresie dłuższym niż 14 dni od początku choroby (choroby zakaźne) - odpowiedź E

129.
 Diagnostyka zakażenia Helicobacter pylori:
Metody inwazyjne (wymagają wykonania endoskopii):
•	test ureazowy (metoda z wyboru do rozpoznawania zakażenia H. pylori, jeśli jest wskazane wykonanie endoskopii i nie ma przeciwwskazań do wykonania biopsji)
•	badanie histologiczne wycinka z części odźwiernikowej
•	hodowla bakteryjna
Metody nieinwazyjne
•	test oddechowy - Czułość testu 88–95%, a swoistość 95–100%.
•	test wykrywający antygeny H.pylori w kale - Czułość i swoistość testu: 90–97%.
•	testy serologiczne - Wynik dodatni nie świadczy o aktualnym zakażeniu, gdyż obecność przeciwciał stwierdza się jeszcze po ponad roku od wyleczenia. Można je wykorzystywać w trakcie leczenia IPP i antybiotykami i u pacjentów z innymi czynnikami zmniejszającymi czułość pozostałych testów. Czułość i swoistość ~ 80%.
Test oddechowy i test wykrywający antygeny H.pylori w kale są metodami z wyboru do rozpoznawania zakażenia H.pylori i kontroli skuteczności leczenia eradykacyjnego u osób, u których nie planuje się wykonania endoskopii górnego odcinka przewodu pokarmowego.

130.
Prawidłowa odpowiedź: odpowiedź C.
Postępowanie w przypadku gorączki obejmuje leczenie farmakologiczne i różne zabiegi chłodzące.
Leki, które są zalecane przy gorączce:
1.	paracetamol po lub pr 500 - 1000 mg, co 6 h
2.	ibuprofen po 200 - 400 mg, co 6 h
3.	kwas acetylosalicylowy po 500 mg, co 6 h
4.	metamizol 500 - 1000 mg, co 8h
5.	W razie nieskuteczności leczenia stosuj chłodne okłady, chłodną kąpiel, stale nawadniaj pacjenta.

Typ gorączki	Charakterystyka
septyczna	w ciągu doby 1 gwałtowny wzrost temperatury, może być nawet do ~40°C,
przerywana	skoki gorączki, które stale nawracają, w różnych odstępach czasu
falista	występują kilkudniowe okresy gorączki, a po nich okresy bezgorączkowe
ciągła	występuje ciągle
Gorączka o nieznanej przyczynie (FUO)	1) utrzymuje się lub wielokrotnie nawraca gorączka >38,3°C
2) występuje dłużej niż 3 tyg.
3) nie udało się ustalić przyczyny

Paracetamol inaczej acetaminofen to lek, który nie należy do grupy NLPZ. Jest aktywnym metabolitem fenacetyny. Charakteryzuje się działaniem przeciwbólowym i przeciwgorączkowym, ale nie ma działania przeciwzapalnego. Działa hamując prostaglandyn w OUN przez blokowanie cyklooksygenazy kwasu arachidonowego. Po podaniu doustnym wchłania się w 60%, natomiast po podaniu per rectum tylko w 30-40%, dlatego gdy podajemy lek per rectum, musimy odpowiednio zwiększyć dawkę z 10 mg/kg m.c. do 15 mg/kg m.c. Lek jest metabolizowany w wątrobie, a jego metabolity są hepatotoksyczne. Dlatego uznano, że dawka 4 g na dobę jest dawką bezpieczną i maksymalną jaką pacjent może przyjąć. Inne działania niepożądane: niewydolność nerek, agranulocytoza, osutka.
Paracetamol jest lekiem dość powszechnym, u pacjentów decydujących się próbę samobójczą.
Objawy zatrucia paracetamolem dzielimy na 4 fazy. 1 faza są to pierwsze 24 h, najczęściej przebiega bezobjawowo lub niespecyficznie z wymiotami, wzmożoną potliwością czy osłabieniem. Faza 2, która obejmuje okres od 24 do 72 h objawia się pobolewaniem w prawym podżebrzu oraz wzrostem aminotransferaz. Faza 3 to piorunująca niewydolność wątroby, która w fazie 4 może zakończyć się zgonem (między 3 a 5 dobą) lub wyzdrowieniem. Odtrutką jest N-acetylocysteina, którą podajemy w 3 dawkach w przeciągu 21 h:
•	1 dawka - 150 mg/kg mc.
•	2 dawka - 50 mg/kg mc.
•	3 dawka - 100 mg/kg mc.

Substancja czynna	Odtrutka
Metanol	Etanol, Fomepizol, kwas folinowy
Glikol etylenowy	Etanol, Fomepizol
Benzodiazepiny	Flumazenil
Cyjanki 	Hydroksykobalamina
Digoksyna	fragmenty Fab przeciwciał wiążących digoksynę
Opiody	Nalokson
Paracetamol	N-acetylocysteina
Tlenek węgla	Tlen
Zespół antycholinergiczny	Fizostygmina
Zespół cholinergiczny	Atropina, Pralidoksym

131.
•	prawidłowa masa ciała - BMI 18,5 - 24,9
•	nadwaga - BMI 25,0 - 29,9
•	otyłość I⁰ - BMI 30,0 - 34,9
•	otyłość II⁰ - BMI 35,0 - 39,9
•	otyłość III⁰ - BMI ≥ 40,0 - odp. D prawidłowa
U dzieci zaburzenia odżywienia rozpoznajemy w oparciu o siatki centylowe BMI:
•	prawidłowa masa ciała - BMI 5 - 85 centyl
•	nadwaga - BMI 85 - 95 centyl
•	otyłość - BMI > 95 centyl
Wyróżniamy 2 główne typy otyłości:
•	otyłość trzewna (wisceralna, centralna, brzuszna, androidalna)
o	przewaga gromadzenia tkanki tłuszczowej w obrębie jamy brzusznej
o	częściej prowadzi do zaburzeń metabolicznych
o	obwód pasa > 94cm u mężczyzn i >80cm u kobiet wskazuje na otyłość trzewną
•	otyłość pośladkowo-udowa(obwodowa, gynoidalna)
o	przewaga gromadzenia tkanki tłuszczowej w dolnej połowie ciała

132.
Choroba bez tętna to inaczej choroba Takayasu, synonim ten powstał na bazie jednego z objawów choroby polegającym na nieobecności tętna na jednej lub obu kończynach. Powodem nieobecności tętna jest zwężenie zapalne aorty lub jej odgałęzień. Kryteria diagnostyczne choroby Takayasu to:
•	początek choroby w wieku ≤40 lat;
•	chromanie którejkolwiek z kończyn, zwłaszcza górnej;
•	osłabienie lub brak tętna na tętnicy ramiennej;
•	różnica >10 mm Hg w pomiarze ciśnienia skurczowego pomiędzy kończynami górnymi;
•	szmer nad tętnicą podobojczykową lub aortą brzuszną;
•	nieprawidłowości angiograficzne
•	zwężenie lub niedrożność aorty, jej gałęzi albo proksymalnych odcinków tętnic kończyn, zmiany odcinkowe lub ogniskowe.
Do rozpoznania potrzebne są ≥3 z 6 kryteriów.

133.
Prawidłowa odpowiedź: odpowiedź C.
Mononukleoza to choroba zakaźna wywoływana przez wirusa EBV- wirus Epsteina i Barr, inaczej nazywana "chorobą pocałunków". Wirus należy do rodziny herpesviridae HHV4. Wirus atakuje limfocyty B, dzięki którym rozprzestrzenia się po organizmie. Dochodzi również do aktywacji limfocytów T, i to one odpowiadają za powiększenie węzłów chłonnych, migdałków, śledziony i wątroby. Wirus jest onkogenny, zakażenie wirusem może przyczynić się do rozwoju chłoniaka Burkitta i raka nosogardła.
Człowiek jest jedynym rezerwuarem wirusa. Aby się zarazić musimy mieć kontakt ze śliną chorej osoby, np. poprzez pocałunki lub kontakt z zanieczyszczonymi śliną przedmiotami - naczynia, sztućce, butelki.
Okres wylęgania wynosi 30–50 dni.
Objawy:
•	może mieć przebieg bezobjawowy lub mogą się pojawić objawy grypopodobne.
•	zapalenie gardła i migdałków: pojawia się ból gardła i trudności w połykaniu, migdałki są powiększone i pokryte białawym wysiękiem. Może wystąpić gorączka do 40°C. Obraz jest często mylony z anginą paciorkowcową. Bardzo charakterystyczne dla mononukleozy jest pojawienia się wysypki po zastosowaniu amoksycyliny, ampicyliny lub innego antybiotyku.
•	limfadenopatia i splenomegalia: węzły są duże, sprężyste, przesuwalne względem podłoża oraz bolesne. Najczęściej powiększone są szyjne tylne, przednie i podżuchwowe. Limfadenopatia może się utrzymywać do 6 miesięcy po ostrej fazie choroby. Powiększenie śledziony najczęściej pojawia się w 2–3. tyg od początku choroby. Pęknięcie śledziony to najpoważniejsze powikłanie. Dlatego delikatnie badaj jamę brzuszną!
•	zapalenie wątroby: zazwyczaj objawia się powiększeniem wątroby oraz podwyższonymi enzymami wątrobowymi
•	wysypka skórna: w postaci drobnych grudek lub plamek
•	w okresie zdrowienia chory zgłasza osłabienie, męczliwość, uczucie wyczerpania, trudności w koncentracji, niekiedy tzw. zespół przewlekłego zmęczenia nawet do pół roku po ostrej fazie choroby.
Rozpoznanie opieraj na objawach i badaniach:
1.	w morfologii charakterystyczna leukocytoza z dużym odsetkiem limfocytów z obecnością limfocytów atypowych
2.	przeciwciała anty-VCA IgM i IgG, anty-EA, anty-EBNA
3.	wykrywanie DNA EBV
Odp. A - błędna - HSV wywołuje opryszczkę wargi ustnej lub opryszczkę płciową
Odp. B - błędna - wirus Coxsackie - wywołuje herpanginę, chorobę bornholmską.
Odp. D - błędna - paciorkowce z grupy A wywołują różne choroby np. anginę, róże. Są to choroby bakteryjne.
Odp. E - błędna - adenowirusy to rodzina wirusów, które przede wszystkim powodują ostre zapalenie górnych dróg oddechowych.
134.
Omówienie: Żelazo w hemochromatosie może być gromadzowe w dużej ilości narządów, m.in. w skórze, wątrobie i trzustce, stąd odpowiedzi A, B i C są poprawne.
Hemochromatoza:
•	choroba wrodzona, AR, częstsza u mężczyzn, objawy pojawiają się ok. 40 rż.
•	spowodowana mutacjąw genie białka błonowego HFE, produkującego hepcydynę – białko ostrej fazy hamujące wchłanianie Fe w przewodzie pokarmowym i jego uwalnianie z komórek żernych
•	zwiększone wchłanianie Fe => jego nagromadzenie w różnych narządach (m.in. w wątrobie, trzustce, sercu i stawach)
•	wczesne objawy: osłabienie, zmniejszenie libido, ból stawów w obrębie dłoni
•	późniejsze objawy pojawiają się w wyniku przewlekłego zapalenia, marskości wątroby, kardiomiopatii, uszkodzenia trzustki (cukrzyca), gromadzenia się żelaza i melaniny w skórze (wzmożona pigmentacja) oraz zaburzeń hormonalnych: niedoczynność przysadki i rzadziej tarczycy
•	30% chorych z marskością rozwinie HCC

135.
Z uwagi na mechanizm działania akarbozy najskuteczniejsze będzie przyjmowanie leku wraz z rozpoczęciem posiłku. W wyniku blokowania alfaglukozydazy przez akarbozę rozkładane w początkowym odcinku jelita cienkiego cukry wchłaniają się dużo wolnej przesuwając się do dalszych odcinków przewodu pokarmowego, gdzie ich reabsorpcja jest znacznie mniejsza.

136.
Cechami odróżniającymi niedokrwistość chorób przewlekłych od niedokrwistości z niedoboru żelaza są: podwyższone stężenie ferrytyny oraz obniżenie TIBC.
Prawidłowa odpowiedź to D. prawdziwe są odpowiedzi A,B.

Cecha	Niedokrwistość chorób przewlekłych	Niedokrwistość z niedoboru żelaza
Erytrocyty 	zwykle normochromiczne i normocytowe	mikrocytarne, hipochromiczne
MCV	N lub ↓ 	↓
MCH, MCHC	N lub ↓	↓
Fe w surowicy	↓	↓ ↓
TIBC (całkowita zdolność wiązania Fe)	↓	↑
Transferyna w surowicy 	↓	↑
Wysycenie transferyny żelazem	N lub ↓	↓
Ferrytyna w surowicy 	↑ lub rzadko N	↓
Zapas żelaza w szpiku 	N lub ↑ 	↓ lub brak

TIBC (całkowita zdolność wiązania żelaza) informuje jaka ilość żelaza jest niezbędna do wysycenia białka nośnikowego, jakim jest transferyna.
Transferyna jest ujemnym białkiem ostrej fazy, dlatego jej stężenie w przewlekłym stanie zapalnym maleje, a wraz z  tym wartość TIBC.
Ferrytyna jest dodatnim białkiem ostrej fazy, dlatego jej stężenie wzrasta w chorobach przewlekłych
W niedokrwistości z niedoboru żelaza zasoby Fe w organizmie są skąpe o czym świadczy zmniejszenie zapasu Fe w szpiku kostnym i surowicy,  transferyna pozostaje niewysycona, a całkowita zdolność wiązania żelaza w surowicy wzrasta.


137.
Holistyczny model zdrowia publicznego, stworzony przez Bluma oraz kanadyjskiego ministra zdrowia Marca Lalonde`a, opiera się na podziale zdrowia na tzw. pola Lalonde`a oraz ich procentowym wpływie na stan zdrowia społeczeństwa:
•	styl życia (zachowania zdrowotne -odp. C) - 50%
•	czynniki środowiskowe - 20% (odp. B)
•	czynniki biologiczne (genetyka, cechy wrodzone) -20% (odp. A)
•	system opieki zdrowotnej -10% (odp. D)


138.
U dzieci zakażenia wirusami powodującymi oddawanie wodnistych stolców i/lub wymioty jest bardzo powszechne. Podstawą postępowania w sytuacji nieżytu jelitowego bez objawów ciężkiego odwodnienia czy wskaźników sugerujących toczący się ostry stan zapalny (np. gorączka) będzie ambulatoryjne nawadnianie doustne oraz stosowanie diety ograniczającej produkty słodkie, smażone czy mocno przyprawione.
Do objawów, które wskazują na konieczność rozważenia hospitalizacji należą:
•	niemożność napojenia dziecka z powodu wymiotów
•	brak diurezy
•	wyschnięte śluzówki
•	ospałość
•	powrót włóśniczkowy > 2 sekund
•	znacznie przyspieszona akcja serca (w zależności od wieku)
•	zapadnięte ciemię

139.
Odpowiedź prawidłowa: odpowiedź D.
Zasady przeprowadzenia doustnego testu tolerancji glukozy OGTT:
1.	pacjent musi być wypoczęty, wyspany, ostatni posiłek zjadł 8-14 h przed testem
2.	3 dni przed testem pacjent musi spożywać przeciętną dietę o normalnej zawartości węglowodanów
3.	oznacz glikemię na czczo
4.	podaj pacjentowi do wypicia 75 g glukozy
5.	po 120 minutach od wypicia ponownie oznacz glikemię.
6.	w trakcie oczekiwania na ponowne oznaczenie pacjent nie może jeść, pić, palić papierosów, oddalać się z laboratorium.
CZAS OZNACZENIA STĘŻENIA GLUKOZY W OSOCZU KRWI ŻYLNEJ	ANALIZA OGTT
Stężenie glukozy na czczo	72–99 mg/dl (4,0–5,5 mmol/l)	100–125 mg/dl (5,6-6,9 mmol/l)	⩾ 126 mg/dl (⩾7,0 mmol/l)
Wynik	Prawidłowa glikemia na czczo	Nieprawidłowa glikemia na czczo (IFG)
Stężenie glukozy w 120. minucie testu	<140 mg/dl (7,8 mmol/l)	140-199 mg/dl (7,8-11,0 mmol/l)	⩾ 200mg/dl (⩾11,0 mmol/l)
Wynik	Prawidłowa tolerancja glukozy	Nieprawidłowa tolerancja glukozy (IGT)	Cukrzyca

Wskazania do wykonania OGTT:
•	Nieprawidłowa glikemia na czczo
•	Podejrzenie cukrzycy lub nieprawidłowej tolerancji glukozy, mimo prawidłowego wyniku glukozy na czczo
•	między 24-26 tygodniem ciąży lub u kobiet z grupy wysokiego ryzyka na 1 wizycie położniczej
•	podejrzenie hipoglikemii reaktywnej.

140.
Objawy alarmowe choroby refluksowej przełyku:
•	zaburzenia połykania (dysfagia) - zdanie nr 2
•	bolesne połykanie (odynofagia)
•	utrata masy ciała - zdanie nr 1
•	krwawienie z górnego odcinka przewodu pokarmowego - zdanie nr 4
Wystąpienie któregokolwiek z powyższych objawów wymaga szybkiej diagnostyki endoskopowej!
Pozostałe objawy refluksu żołądkowo-przełykowego:
•	uczucie pieczenia za mostkiem (zgaga)
•	odczuwanie kwaśnego smaku wskutek cofania się treści żołądkowej
•	chrypka
•	suchy kaszel
•	ból w klatce piersiowej
Reasumując, prawidłowa jest odp. E - 1, 2, 4

141.
Zgodnie z Rekomendacjami postępowania w pozaszpitalnych zakażeniach układu oddechowego z 2016 roku leczeniem z wyboru w anginie paciorkowcowej jest fenoksymetylpenicylina podawana doustnie w dawce 2-3 mln j.m. /dobę w 2 dawkach podzielonych przez 10 dni u dorosłych i 100 000-200 000 j.m./kg/dobę w 2 dawkach podzielonych przez 10 dni u dzieci.
Stosuje się również:
•	cefadroksyl (cefalosporyna I generacji)
•	makrolidy
•	benzylpenicylinę benzatynową (nawrót spowodowany nieprzestrzeganiem zaleceń lekarskich przez pacjenta).

142.
Pytanie należy do podchwytliwych, ponieważ słowo "niezwłocznie" ukierunkowuje nas automatycznie na odpowiedź C, ponieważ  w przypadku nadciśnienia 3. stopnia należy włączyć "modyfikację stylu życia + farmakoterapię od 1. wizyty". Natomiast drugą kluczową informacją w tym pytaniu jest "po rozpoznaniu".  Rozpoznać nadciśnienie tętnicze można: "jeśli średnie wartości BP (wyliczone co najmniej z dwóch pomiarów dokonanych podczas co najmniej dwóch różnych wizyt u lekarza), są równe lub wyższe niż 140 mm Hg dla SBP i/lub 90 mm Hg dla DBP.".
W przypadku rozpoznania nadciśnienia 1. stopnia włączamy modyfikację stylu życia, w przypadku rozpoznania nadciśnienia tętniczego 2. stopnia włączamy leczenie farmakologiczne wraz z modyfikacją stylu życia niezwłocznie podczas drugiej wizyty, podczas której właśnie możemy już takie rozpoznanie postawić.
Odpowiedź C również jest prawidłowa,  ponieważ "u chorych z wartościami BP ≥ 180/≥ 110 mm Hg dopuszczalne jest rozpoznanie nadciśnienia tętniczego podczas pierwszej wizyty, po wykluczeniu czynników podwyższających wartości BP, na przykład: lęku, bólu czy spożycia alkoholu.". U osób z rozpoznanym nadciśnieniem tętniczym 3. stopnia należy niezwłocznie włączyć farmakoterapię z modyfikacją stylu życia.
W związku z powyższym odpowiedzi B i C są prawidłowe, jednak przyjmując niższą wartość, która już stanowi konieczność do niezwłocznego włączenia farmakoterapii uznaliśmy odpowiedź B za prawidłową.

143.
Odpowiedź A
Ropień to dobrze ograniczony, otorbiony zbiornik zapalny wypełniony ropą i zniszczonymi tkankami. Powstaje w wyniku zakażenia mieszaną florą bakteryjną, najczęściej gronkowcami i bakteriami beztlenowymi. Gromadząca się ropa powoduje uczucie napięcia tkanek miękkich oraz ból, skóra nad ropniem jest zaczerwieniona i nadmiernie ucieplona, a w badaniu palpacyjnym występuje objaw chełbotania.

Odpowiedź B
Ropowica to sytuacja, w której ostry stan zapalny szerzy się  bez wyraźnego ograniczenia, czemu sprzyjają enzymy drobnoustrojów, jak np. hialuronidaza i streptokinaza. Ropowica najczęściej wynika z infekcji bakteryjnej gronkowcami, paciorkowcami, rzadziej Gram (-) i beztlenowymi. Objawom miejscowym: zaczerwienienie, ból, nadmierne ucieplenie, obrzęk, mogą towarzyszyć objawy ogólne: gorączka i złe samopoczucie. Leczenie pacjenta z ropowicą wymaga hospitalizacji, ponieważ stan ten wiąże się  z ryzykiem rozwinięcia się zakażenia uogólnionego.

Odpowiedź C
Zastrzał to ropna infekcja bakteryjna obejmująca dłoniową powierzchnię palców, najczęściej spowodowana infekcją gronkowcową, niekiedy florą mieszaną. Do objawów zastrzału nalezą: bolesność uciskowa palca, obrzęk, zaczerwienienie, ból narastający podczas wyprostu i pozostawanie palca w niewielkim zgięciu.

Odpowiedź D
Zanokcica to zakażenie wału paznokciowego wynikające z nadkażenia uszkodzonego naskórka. Częstą przyczyną zanokcicy palców stóp jest wrastający paznokieć, który wymaga leczenia chirurgicznego. W leczeniu zanokcicy stosujemy miejscowe preparaty odkażające, a w stanach ropnych nacięcie ropnia z drenażem i antybiotykoterapię.

Odpowiedź E
Róża to ostry stan zapalny skóry i tkanki podskórnej, wywołany przez bakterie Streptococcus pyogenes. Manifestuje się nagłym początkiem z wysoką gorączką (40-41 stopni) z dreszczami i uczuciem rozbicia, a w miejscu zakażenia pojawia się dobrze ograniczony obrzęk z zaczerwienieniem, którem towarzyszą ból i pieczenie. Najczęściej lokalizuje się w obrębie twarzy i goleni, może także przyjąć postać pęcherzową, krwotoczną czy zgorzelinową.

144.
Fałsz zawiera odpowiedź E - Swoiste IgG utrzymują się we krwi do 12-24  tygodniach od zakażenia .
Przeciwciała klasy IgM mogą być wykrywane już w 2. tygodniu choroby,- odp C (swoiste IgM pojawiają się we krwi po 3-4 tygodniach od zakażenia ) - PRAWDA, ale u większości chorych ich obecność ujawnia się kilka tygodni później.
Swoiste IgG pojawiają się po 6–8 tyg. od zakażenia (odp. D (swoiste IgG wykrywa się we krwi po 6-8 tygodniach od zakażenia ) - PRAWDA) utrzymywać się mogą wiele lat nawet u osób po prawidłowej kuracji antybiotykami.- odp. E (Swoiste IgG utrzymują się we krwi do 12-24  tygodniach od zakażenia )- FAŁSZ.
Czynnikiem etiologicznym boreliozy są gram-ujemne krętki z rodzaju Borrelia przenoszone przez kleszcze, które po przedostaniu się do skóry wywołują charakterystyczną zmianę skórną nazywaną rumieniem wędrującym. Rumień ujawnia się zwykle do około 30 dniach od ukąszenia kleszcza. Ukąszony człowiek nie jest źródłem zakażenia dla innych ludzi.
Do stadium wczesnego choroby zaliczany jest rumień wędrujący oraz niespecyficzne objawy grypopodobne.
Na obraz stadium rozsianego mogą składać się m.in: zapalenie stawów i neuroborelioza.
Diagnostyka: Brak informacji w wywiadzie o ukłuciu kleszcza nie ma znaczenia diagnostycznego- odp. A - PRAWDA.
Diagnostyka serologiczna przebiega w dwóch etapach:
1) swoiste IgM w surowicy (metoda ELISA).
2) wynik dodatni lub wątpliwy potwierdź metodą western blot.
Dodatni wynik badania serologicznego bez objawów klinicznych typowych dla boreliozy nie ma znaczenia diagnostycznego.- odp. B- PRAWDA.
Nie ma szczepień ochronnych na boreliozę. Należy stosować metody nieswoiste takie jak odpowiednia osłanianie skóry, stosowanie repelentów oraz dokładne oglądanie skóry po przebywaniu w miejscach, w których potencjalnie może dojść do ukąszenia.

145.
Za nieprawidłowe krwawienia pomenopauzalne (metrorrhagia climacterica) uznaje się krwawienia, które występują 6-12 miesięcy (lub później) po wystąpieniu menopauzy.
Najczęstszą przyczyną nieprawidłowych krwawień pomenopauzalnych są:
•	zmiany zanikowe błony śluzowej macicy lub pochwy (40-50%)
•	rak endometrium (10%) oraz
•	polipy (8%).
Krwawienia częściej występują u kobiet stosujących hormonalną terapię zastępczą.
Każde krwawienie pomenopauzalne należy traktować jako krwawienie z przyczyn onkologicznych, stąd wystąpienie takiej sytuacji wymaga kontroli lekarskiej oraz weryfikacji i przeprowadzenia specjalistycznych badań dodatkowych. Na początku należy zebrać wywiad, zwracając uwagę m.in. na czas i okoliczności wystąpienia krwawienia, jego częstotliwość i intensywność, jak i wywiad chorób onkologicznych w rodzinie. W trakcie wykonywania badania ginekologicznego należy się upewnić, czy źródłem krwawienia nie są drogi moczowe bądź układ pokarmowy. Już w trakcie samego oglądania sromu można ocenić stan estrogenizacji (blada, sucha, atroficzna pochwa bez obecności śluzu sugeruje niski stopień estrogenizacji). Aby ocenić jamę macicy, można wykonać USG przezpochwowe, biopsję endometrium czy abrazję jamy macicy i kanału szyjki macicy. Materiał uzyskany w trakcie tego zabiegu należy następnie przekazać do wykonania badania histopatologicznego.
Bardzo ważne jest wykluczenie raka endometrium, gdyż jednym z pierwszych jego objawów jest właśnie nieprawidłowe krwawienie z jamy macicy!

146.
Prawidłowa odpowiedź: odpowiedź A.
Zarówno w trakcie okres płodowego jak i noworodkowego, dziecko pozostaje pod wpływem własnych estrogenów jajnikowych jak i estrogenów matki. Produkcja własnych estrogenów jest niewielka, zatem ma znikome znaczenie. Działanie estrogenów matki na płód jest takie samo jak na matkę. Dochodzi do złuszczenia się błony śluzowej macicy dziecka. Może się również pojawić ginekomastia. Stany te są przejściowe, do momentu rozpadu hormonów. Są to zjawiska fizjologiczne i nie są źródłem do niepokoju.
Zakażenie bakteryjne, grzybica czy rzęsistkowica - odp.E, C i D - są oczywiście patologią i powinny być leczone. Jednak nie objawiają się one jako śluzowe upławy. W przypadku zakażenie bakteryjnego możemy się spodziewać ropnej wydzieliny, podbarwionej na zielony kolor. W przypadku grzybicy upławy są białe, serowate. A przy rzęsistkowicy zielone, obfite i pieniące się.
Odp. B - działanie oksytocyny matki - jest błędna - oksytocyna powoduje skurcz mięśniówki gładkiej. Jest wytwarzana w trakcie stosunku seksualnego, porodu oraz w trakcie karmienia piersią. Nie powoduje ona wystąpienia upławów.

147.
Według najnowszych wytycznych ERC 2015 ocena oznak życia nie powinna trwać dłużej niż 10 sekund.

148.
Dz.U.2018.0.151 t.j. - Ustawa z dnia 5 grudnia 2008 r. o zapobieganiu oraz zwalczaniu zakażeń i chorób zakaźnych u ludzi
Obowiązkowej hospitalizacji podlegają:
•	1) osoby chore na gruźlicę w okresie prątkowania oraz osoby z uzasadnionym podejrzeniem o prątkowanie;
•	2) osoby chore i podejrzane o zachorowanie na:
o	Błonicę,
o	Cholerę,
o	Dury rzekome A, B, C,
o	Dur wysypkowy (w tym choroba Brill-Zinssera),
o	Dżumę,
o	Grypę H7 i H5,
o	Ostre nagminne porażenie dziecięce (poliomyelitis) oraz inne ostre porażenia wiotkie, w tym zespół Guillaina-Barrégo,
o	Ospę prawdziwą,
o	Zespół ostrej niewydolności oddechowej (SARS),
o	Tularemię,
o	Wąglik,
o	Wściekliznę,
o	Zapalenie opon mózgowo-rdzeniowych i mózgu,
o	Wirusowe gorączki krwotoczne, w tym żółtą gorączkę.
Jak widać, w tym zestawieniu nie ma mononukleozy, stąd ta odpowiedź jest poprawna. (odp. D)

149.
Ciemiączko przednie prawidłowo zarasta pomiędzy 9 a 18 miesiącem życia, osiąga wielkość 3x5cm, ciemiączko tylne zarasta do 4 m.ż i ma wielkość zazwyczaj nieprzekraczającą 1x1 cm.
Najlepiej pasującą odpowiedzią jest odp. C

150.
Badanie w kierunku wrodzonej dysplazji stawów biodrowych obejmuje badanie fizykalne - objaw Ortolaniego (przeskakiwania) i objaw Barlowa (wyważania). Przeprowadza się je u noworodków i niemowląt do 3. miesiąca życia, natomiast badanie odwodzenia w stawach biodrowych wykonuje się ok. 3. miesiąca życia, pomiar długości kończyn dolnych- ok. 18 miesiąca życia, badanie chodu- ok. 18 miesiąca życia. Jako badanie przesiewowe zastosowanie znalazło również badanie ultrasonograficzne stawów biodrowych u niemowląt między 4. a 6. tygodniem życia.
Test Barlowa - test wyważania, polega na położeniu kciuka jednej ręki na spojenie łonowym dziecka, pozostałych palców w okolicy pośladkowy-kretarzowej strony badanej, następnie delikatne dociska się uda kciukiem starając się przemieścić głowę kości udowej poza panewkę stawu biodrowego.
Test Ortolaniego - test nastawiania, polega na zgięciu kończyn dolnych pod katem prostym w stawach kolanowych i biodrowych, ułożeniu dłoni badającego na kolanach, następnie uciska się uda w kierunku podłoża i odwiedzeniu, co może spowodować wyslizgniecie się głowy poza panewkę.

151.
Pod koniec ciąży dochodzi do przekazania dziecku estrogenów matki. Konsekwencją tego procesu bywają białawe upławy, a nawet niewielkie krwawienie z pochwy. Objawy ustępują samoistnie, nie wymagają leczenia.
152.
Odpowiedź A
Zaburzenia rytmu serca mogą manifestować się: osłabieniem, omdleniami, zawrotami głowy, bólem w klatce piersiowej, wielomoczem i uczuciem kołatania serca. Zaburzenia rytmu serca, za wyjątkiem osłabienia, nie tłumaczą objawów wymienionych w pytaniu.

Odpowiedź B
Przewlekła niewydolność lewokomorowa prowadzi do zastoju w małym krążeniu, co może objawiać się dusznością, napadową dusznością nocną, suchym kaszlem i świszczącym oddechem. W badaniu przedmiotowym stwierdza się tachypnoë i trzeszczenia u podstawy płuc lub wyżej (mogą współwystępować świsty i furczenia). Przewlekła niewydolność lewokomorowa nie tłumaczy objawów wymienionych w pytaniu.

Odpowiedź C
Przewlekła niewydolność prawokomorowa
•	prowadzi do zastoju w dużym krążeniu
•	objawy podmiotowe
o	obrzęki zlokalizowane w najniżej położonych częściach ciała
o	powiększenie wątroby → ból lub uczucie dyskomfortu w prawym podżebrzu
o	nykturia  (nocne oddawanie moczu)
o	zastój żylny w błonie śluzowej przewodu pokarmowego → brak apetytu, nudności, zaparcie stolca, zespół upośledzonego wchłaniania
o	objawy wspólne dla NS lewo- i prawokomorowej m.in.: osłabienie, kołatanie serca, przyrost  masy ciała
•	objawy przedmiotowe
o	zbieranie się płynu przesiękowego w jamach opłucnowej i brzusznej (wodobrzusze)
o	wątroba wyczuwalna i bolesna w badaniu palpacyjnym
o	miernie nasilona żółtaczka
o	przepełnienie żył szyjnych
o	refluks wątrobowo-szyjny oraz objaw Kussmaula (wzrost ciśnienia żylnego w żyłach szyjnych w czasie wdechu).
Wszystkie objawy wymienione w pytaniu mogą być manifestacją prawokomorowej niewydolności serca.

Odpowiedź D
Niewydolność nerek może być przyczyną: osłabienia, utraty masy ciała, nadciśnienia tętniczego, zmniejszonego apetytu, niedokrwistości, częstomoczu i bezmoczu, bólu w okolicy lędźwiowej, zaburzeń gospodarki wapniowo-fosforanowej oraz innych zaburzeń endokrynologicznych.

Odpowiedź E
Zapalenie trzustki możemy podejrzewać u pacjentów z bólem w nadbrzuszu promieniującym do pleców, zaburzeniami trawienia (wzdęcie, biegunki tłuszczowe, dyspepsja), nieprawidłową tolerancją glukozy, cukrzycą i żółtaczką.

153.
Test Fagerstroma to kwestionariusz pozwalający ocenić stopień uzależnienia od nikotyny na podstawie zebranego wywiadu. Kwestionariusz ten składa się z 6 pytań. Maksymalna liczba punktów wynosi 10.
Stopień uzależnienia od nikotyny na podstawie uzyskanych punktów:
•	0–3 słabe uzależnienie od nikotyny
•	4–6 średnie uzależnienie od nikotyny
•	7–10 silne uzależnienie od nikotyny.
Kwestionariusz oceny uzależnienia od nikotyny wg Fagerströma:
PYTANIA	ODPOWIEDZI	PUNKTY
1. Kiedy po przebudzeniu zapalasz pierwszego papierosa? 	do 5 min
po 6–30 min
po 31–60 min
po 60 min	3
2
1
0
2. Czy powstrzymanie się od palenia w miejscach, gdzie palić nie wolno, jest dla ciebie problemem? 	tak
nie	1
0
3. Z którego papierosa najtrudniej ci zrezygnować? 	z pierwszego rano
z każdego innego	1
0
4. Ile papierosów wypalasz dziennie? 	≤10
11–20
21–30
≥31	0
1
2
3
5. Czy rano palisz więcej papierosów niż w ciągu dnia? 	tak
nie	1
0
6. Czy nie możesz się powstrzymać od palenia nawet podczas choroby, gdy musisz leżeć w łóżku? 	tak
nie	1
0
Do LEKu warto pamiętać o teście Niny Schneider badającym motywację pacjenta do rzucenia palenia.

154.
Uogólnione powiększenie węzłów chłonnych (Odp. B) może wystąpić w przebiegu odry, ale nie jest objawem zwiastunowym.
Odra
•	jest to choroba wywołana przez wirusa RNA - wirusa odry
•	szerzy się drogą kropelkową oraz przez kontakt z wydzieliną dróg oddechowych
•	okres wylęgania wynosi 8-12 dni, zaraża się inne osoby od momentu objawów zwiastunowych do 3-4 dni po pojawieniu się zmian skórnych
Zmiany zwiastunowe
•	wysoka gorączka (Odp. A)
•	suchy kaszel (Odp. C)
•	nieżyt nosa (Odp. D)
•	zapalenie spojówek (Odp. E)
Pojawienie się plamek Koplika
•	są to szarobiałe grudki pojawiające się na błonie śluzowej jamy ustnej w okolicy przedtrzonowej
•	pojawiają się 1-2 dni przed wystąpieniem zmian skórnych
•	ustępują 1-2 dni po wystąpieniu zmian skórnych
Osutka
•	o charakterze plamisto-grudkowym
•	przybiera kolor od fioletowego do ciemnoczerwonego
•	wysiew zmian trwa do 2-4 dni
•	osutka pojawia się najczęściej najpierw na głowie a następnie na tułowiu i kończynach
•	zanika od 3-7 dnia
•	pozostawia przebarwienia i złuszczanie
Inne objawy:
•	biegunka
•	jadłowstręt
•	limfadenopatia (Odp. B)
Leczenie:
•	objawowe
•	antybiotykoterapia przy powikłaniach bakteryjnych

155.
Prawidłowa odpowiedź: odpowiedź D.
Do zapamiętania!
Najczęściej występujące nowotwory u kobiet: nowotwór piersi, jelita grubego i płuc.
Nowotwory najczęściej powodujące zgon u kobiet: nowotwór płuca, piersi i jelita grubego.
Rak szyjki macicy jest najczęstszym nowotworem, który dotyka szyjki macicy. Czynnik koniecznym do rozwoju raka jest to wirus brodawczaka ludzkiego HPV. Wyróżniamy różne typu tego wirusa. Tylko zarażenie wirusem typu onkogennego grozi rozwinięciem się raka szyjki macicy. Są to: 16, 18, 31, 33, 35, 39, 40, 43, 51, 52, 53, 54, 55, 56 i 58. Przyjmuje się, że ponad połowa jest wywołana wirusem typu 16 i 18.
Zakażenie wirusem HPV typu onkogennego jest najważniejszym czynnikiem ryzyka. Jednak są też inne:
•	wczesny wiek inicjacji seksualnej
•	duża liczba partnerów/partnerek seksualnych
•	współistnienie innych zakażeń przenoszonych drogą płciową
•	palenie tytoniu
•	stosowanie antykoncepcji hormonalnej
•	osłabienie odporności nabyte lub wrodzone
•	wiek pacjentki
•	duża liczba porodów
•	niski status socjoekonomiczny
•	obecność nowotworu w rodzinie.
Objawy bywają niespecyficzne. Mogą się pojawić upławy, krwawienia kontaktowe, pobolewanie w podbrzuszu. Często pacjentka może nie prezentować żadnych objawów. Dlatego bardzo ważne jest przeprowadzanie badania scriningowego jakim jest cytologia. Wg Narodowego Programu Zwalczania Nowotworów zalecana dla kobiet od 25 roku życia do 59 roku życia co 3 lata. Większość ginekologów radzi jednak badanie co roku (mimo wszytko prawidłowa odpowiedź na leku to będzie 3 lata).
Celem wykonywania badań cytologicznych jest wykrycie stanów przedrakowych, czyli:
•	CIN I - neoplazja wewnątrznabłonkowa szyjki macicy I stopnia - niedojrzałe komórki występują w dolnej 1/3 nabłonka
•	CIN II - neoplazja wewnątrznabłonkowa szyjki macicy II stopnia - niedojrzałe komórki występują w dolnych 2/3 nabłonka
•	CIN III - neoplazja wewnątrznabłonkowa szyjki macicy III stopnia - niedojrzałe komórki są na całej wysokości nabłonka.
Zmiany te mogą być odwracalne i w tych stadiach możemy zaproponować pacjentce konkretne leczenie.
Cytologie obecnie ocenia się za pomocą systemu Bethesda. Występują tam takie skróty:
•	ASC-US - obecność atypowych komórek nabłonka o nieokreślonym znaczeniu
•	ASC - H - obecność atypowych komórek nabłonka, nie można wykluczyć HSIL
•	LSIL - zmiana śródnabłonkowa niskiego stopnia
•	HSIL - zmiana śródnabłonkowa wysokiego stopnia.
Na Leku bardzo często pojawia się pytanie co robić w przypadku wyniku ASC-US. Mamy 3 drogi:
1.	powtórzyć cytologię za 4-6 miesięcy
2.	zrobić kolposkopie
3.	zrobić badania DNA wirusa, gdy potwierdzi się obecność typu onkogennego - zrobić kolposkopie.
W badaniu kolposkopowym ważne są 2 testy:
•	test z kwasem octowym lub mlekowym - po przetarciu szyjki macicy, obszary zmienione będą przez dłuższy czas białe
•	test Schillera - próba jodowa - po przetarciu szyjki macicy płynem Lugola, prawidłowe komórki powinny przybrać kolor intensywnie granatowy.

156.
Masywne krwawienie z dróg oddechowych, nazywane inaczej krwotokiem płucnym, to utrata >500 ml krwi w ciągu 24 h lub >100 ml na godzinę. Krwotok płucny jest wskazaniem do hospitalizacji, ponieważ może być przyczyną niewydolności oddechowej i stanu zagrożenia życia.
157.
W subklinicznej nadczynności tarczycy:
•	TSH jest obniżone ↓
•	fT3 i fT4 nie przekraczają górnej granicy normy.
Przy TSH <0,1 mIU/l leczenie jest jednoznacznie wskazane u chorych ≥65. rż, a u młodszych wtedy, gdy współistnieją czynniki ryzyka (choroba sercowo-naczyniowa, osteoporoza, menopauza) lub występują objawy nadczynności tarczycy; w pozostałych przypadkach dopuszczona jest obserwacja bez leczenia.

158.
PAMIĘTAJ! Kobiet w ciąży nie można szczepić szczepionkami żywymi!
Do szczepionek żywych zaliczamy:
1.	BCG (szczepionka przeciw gruźlicy)
2.	Szczepionkę przeciw ospie prawdziwej
3.	Doustną szczepionkę przeciw polio (OPV)
4.	Szczepionkę przeciw śwince
5.	Szczepionkę przeciw odrze
6.	Szczepionkę przeciw różyczce
7.	Szczepionkę przeciw ospie wietrznej
8.	Szczepionkę przeciw rotawirusom
9.	Szczepionkę przeciw żółtej febrze.
Ze szczepionek wymienionych w pytaniu tylko szczepionka przeciw ospie wietrznej jest szczepionką żywą, dlatego nie możemy jej podać kobiecie w ciąży.
Natomiast szczepienie przeciw grypie jest szczepieniem wręcz zalecanym u kobiet w ciąży, tak jak szczepienie przeciw krztuścowi - podawane jako szczepionka dTap (szczepionka z obniżoną zawartością komponentu błoniczego [d], komponentem tężcowym [T] oraz obniżoną zawartością bezkomórkowego komponentu krztuścowego [ap]) oraz szczepienia szczepionkami inaktywowanymi (zabitymi) w szczególnie uzasadnionych sytuacjach narażenia na zakażenie, np. związanych z planowanymi podróżami.

159.
aburzenie/objawy	TSH	fT4	objawy zaburzenia funkcji tarczycy
eutyreoza	OK	OK	                         brak
subkliniczna niedoczynność tarczycy	wzrost	OK	                         brak
niedoczynność pierwotna tarczycy	wzrost	spadek	objawy niedoczynności tarczycy
niedoczynność wtórna tarczycy	spadek	spadek	objawy niedoczynności tarczycy


160.
Szczepienie BCG zawiera żywy atenuowany prątek Mycobacterium bovis. Chroni ono przed ciężkimi, rozsianymi, krwiopochodnymi postaciami gruźlicy oraz przed gruźliczym zapaleniem opon mózgowo-rdzeniowych. Zmniejsza także ryzyko wystąpienia zakażenia pierwotnego, reaktywacji gruźlicy latentnej oraz rozprzestrzeniania się prątków w środowisku.
Zgodnie z najnowszymi wytycznymi w Polsce szczepi się noworodki w miarę możliwości w pierwszej dobie życia, ewentualnie w dogodnym możliwym terminie przed wypisaniem dziecka ze szpitala. Szczepionkę podaje się śródskórnie w okolicy mięśnia naramiennego w dawce 0,05 ml rekonstytuowanej szczepionki.
Po szczepieniu mogą wystąpić niepożądane odczyny poszczepienne:
•	Zaczerwienienie, ropień, owrzodzenie w miejscu podania szczepionki
•	Powiększenie okolicznych węzłów chłonnych
•	Ropnie podskórne
•	Uogólniony rozsiew prątków
Przeciwwskazaniem do podania szczepionki są
•	ciężkie niedobory odporności u dziecka (należy zebrać wywiad z rodzicami nt. zaburzeń odporności w rodzinie)
•	zachorowanie dziecka na gruźlicę
Odroczyć szczepienie należy w sytuacji, gdy:
•	Dziecko jest wcześniakiem z masą ciała < 2000g
•	Matka dziecka jest chora na gruźlicę
•	Matka dziecka ma dodatni wynik badania na obecność HIV
•	Dziecko w ciągu ostatnich 4 tygodni przeszło ostrą infekcję
•	Występuje gorączka u dziecka

161.
Kryteria rzymskie III, wytyczne rzymskie III – opublikowana w 2006 klasyfikacja zaburzeń czynnościowych przewodu pokarmowego określająca zasady ich rozpoznawania oraz wytyczne dotyczące leczenia.
A. Choroby czynnościowe przełyku:
•	 Zgaga czynnościowa
•	 Czynnościowy ból w klatce piersiowej o przypuszczalnie przełykowym pochodzeniu
•	 Dysfagia czynnościowa (czynnościowe zaburzenia połykania)
•	 Gałka (globus)
B. Choroby czynnościowe żołądka i dwunastnicy
•	B1. Dyspepsja (niestrawność) czynnościowa
o	Zespół zaburzeń poposiłkowych
o	Zespół bólowy nadbrzusza
•	B2. Zespół zaburzeń odbijania
o	Aerofagia (nadmierne przełykanie powietrza)
o	Nieokreślone intensywne odbijanie
•	B3. Nudności i wymioty czynnościowe
o	Przewlekłe nudności idiopatyczne
o	Wymioty czynnościowe
o	Zespół cyklicznych wymiotów czynnościowych
•	B4. Zespół przeżuwania u dorosłych
C. Choroby czynnościowe jelit
•	C1. Zespół jelita nadwrażliwego
•	C2. Wzdęcie czynnościowe
•	C3. Zaparcie czynnościowe
•	C4. Biegunka czynnościowa
•	C5. Nieokreślone zaburzenia czynnościowe jelit
D. Czynnościowe bóle brzucha
E. Choroby czynnościowe pęcherzyka żółciowego i zwieracza Oddiego
•	E1. Zaburzenia czynnościowe pęcherzyka żółciowego
•	E2. Zaburzenia czynnościowe dróg żółciowych związane z dysfunkcją zwieracza Oddiego
•	E3. Zaburzenia czynnościowe trzustki związane z dysfunkcją zwieracza Oddiego
F. Choroby czynnościowe odbytu i odbytnicy
•	F1. Czynnościowe nietrzymanie stolca
•	F2. Czynnościowy ból odbytu i odbytnicy
o	F2a. Przewlekły ból odbytu
	F2a1. Zespół dźwigaczy odbytu
	F2a2. Nieokreślony ból czynnościowy odbytu i odbytnicy
o	F2b. Napadowy ból odbytu
•	F3. Czynnościowe zaburzenia oddawania stolca
o	F3a. Defekacja dyssynergiczna
o	F3b. Nieodpowiednia siła propulsywna podczas defekacji
G. Choroby czynnościowe u noworodków, niemowląt i młodszych dzieci
•	G1. Ulewania (regurgitacje) u niemowląt
•	G2. Zespół przeżuwania (ruminacji) u niemowląt
•	G3. Zespół wymiotów cyklicznych
•	G4. Kolka niemowlęca
•	G5. Biegunka czynnościowa
•	G6. Dyschezja niemowlęca
•	G7. Zaparcie czynnościowe
H. Choroby czynnościowe u starszych dzieci i młodzieży
•	H1. Wymioty i aerofagia
o	H1a. Zespół przeżuwania u młodzieży dojrzewającej
o	H1b. Zespół wymiotów cyklicznych
o	H1c. Aerofagia
•	H2. Zaburzenia czynnościowe związane z bólem brzucha
o	H2a. Dyspepsja czynnościowa
o	H2b. Zespół jelita drażliwego
o	H2c. Migrena brzuszna
o	H2d. Czynnościowy ból brzucha okresu dziecięcego
	H2d1. Zespół czynnościowego bólu brzucha okresu dziecięcego
•	H3. Zaparcie i nietrzymanie stolca
o	H3a. Zaparcie czynnościowe
o	H3b. Nieretencyjne nietrzymanie stolca
162.
W pytaniu zawarte są kryteria rozpoznania zespołu jelita drażliwego wg Kryteriów Rzymskich III. Obecnie obowiązują nowsze Kryteria Rzymskie IV - podane poniżej.
Odp. D - Zespół jelita drażliwego
•	główne objawy tej częstej choroby jelit to ból brzucha i zaburzenia rytmu wypróżnień
•	postaci IBS: z zaparciem, z biegunką, mieszana, nieokreślona
•	często u chorych stwierdza się zaburzenia psychiczne
•	objawy nie są spowodowane zmianami o charakterze organicznym
•	rozpoznanie stawia się na podstawie wytycznych rzymskich IV
Kryteria rozpoznania
•	nawracający ból brzucha po raz pierwszy wystąpił ≥ 6 mies. wcześniej
•	występuje w ostatnich 3 mies. średnio przez ≥ 1 dzień w tygodniu i spełnia ≥ 2 z następujących kryteriów:
o	ma związek z wypróżnieniem
o	ma związek ze zmianą częstości wypróżnień (biegunka lub zaparcie)
o	ma związek ze zmianą uformowania stolca
Odp. A - Celiakia
•	choroba wywołana reakcją immunologiczną na gluten zawarty w diecie
•	do jej wystąpienia predysponuje posiadanie antygenu HLA-DQ2 lub DQ8
•	w jej przebiegu powstają przeciwciała :
o	przeciwko transglutaminazie tkankowej typu 2
o	przeciwendomyzjalne (EMA)
o	przeciw deamidowanym peptydom gliadyny (DGP)
•	choroby związane z częstszym rozwojem celiakii:
o	cukrzyca typu 1
o	autoimmunologiczne choroby wątroby
o	autoimmunologiczne choroby tarczycy
o	zespół Downa
o	zespół Turnera
o	zespół Williamsa
o	nefropatia IgA
o	niedobór IgA
o	krewni 1. stopnia chorych na celiakię
•	rozpoznanie stawia się na podstawie wyników badań serologicznych i badania hist-pat wycinka pobranego z dwunastnicy
•	objawy to m.in.:
o	biegunka
o	bóle brzucha
o	GERD
o	spadek masy ciała
o	inne objawy spoza układu pokarmowego np. objawy skórne, neurologiczne, niedokrwistość
Odp. B - Nietolerancja laktozy
•	objawy wynikające z nagromadzenia gazów powstałych podczas fermentacji bakteryjnej w jelicie grubym:
o	wzdęcia brzucha i uczucie pełności
o	kruczenie
o	oddawanie dużych ilości gazów
o	biegunka
Odp. C - Uchyłki jelita grubego
•	nabyte to uchyłki rzekome - tylko błona śluzowa ulega uwypukleniu
•	wrodzone to uchyłki prawdziwe - uwypukleniu ulegają wszystkie warstwy ściany jelita
•	najczęściej dotyczą esicy
•	objawy:
o	najczęściej brak (uchyłkowatość jelita)
o	ból w podbrzuszu po lewej stronie
o	zmiana rytmu wypróżnień: biegunka, zaparcia
o	wzdęcia
o	samoistnie mijające objawy niedrożności przewodu pokarmowego
•	rozpoznanie za pomocą kolonoskopii, TK jamy brzusznej, wlewu kontrastu do odbytnicy
Odp. E - Guzki krwawnicze
•	objawy choroby hemoroidalnej:
o	krwawienie świeżą krwią
o	świąd odbytu
o	ból w okolicy odbytu

163.
Zasada 5xP odnosi się do leczenie uzależnienia od tytoniu: Pytaj pacjenta przy każdym kontakcie, czy pali papierosy Poradź, aby zaprzestał palenie Planuj z pacjentem rozpoczęcie terapii antynikotynowej. Pomagaj rzucić palenie Pamiętaj, aby przy każdej kolejnej wizycie zapytać pacjenta o jego stosunek do rzucenia palenia tytoniu.
164.
Odruchy pierwotne i czas ich zanikania:
1.	Odruch chwytny kończyn górnych do 4 mż,
2.	Ciemię tylne zarasta do 4 mż,
3.	Odruch Moro zanika ok. 5 mż,
4.	Głużenie trwa do 6 mż.,
5.	Gaworzenie pojawia się płynnie po głużeniu.
6.	Objaw Babińskiego zanika do końca 2 rż.
165.
Prawidłowa odpowiedź: odpowiedź C.
Dane z pytania: gorączka o dwugarbnym przebiegu, zapalenie spojówek, światłowstręt, katar, wysypka gruboplamista, intensywność maleje od głowy do stóp, na opisaną chorobę istnieje szczepionka.
Żeby prawidłowo odpowiedzieć na to pytanie możemy zastosować metodę eliminacji. Wiemy, że na rumień zakaźny oraz na płonice nie ma szczepionki. Zatem odpowiedź D i E są błędne. Dalej, wysypka w przypadku ospy wietrznej różni się znacząco od tej opisanej w pytaniu. Dlatego odpowiedź A też jest błędna. W przypadku różyczki występuję zapalenie spojówek, ale bez światłowstrętu. Dlatego odpowiedź B również jest błędna. Zostaje odpowiedź C jak odpowiedź prawidłowa.
odp. A - ospa wietrzna - cechy charakterystyczne: wywołana przez VZV - wirus ospy wietrznej i półpaśca. Okres wylęgania wynosi 10–21 dni. Objawy to bardzo charakterystyczna wysypka, wielopostaciowa. Rozpoczyna się od plamki, następnie pojawia się pęcherzyk, najpierw z przejrzystym płynem, potem mętnym. Po 2-3 dniach robią się krostki i strupki. Wykwity pojawią się rzutami, dlatego w różnych miejscach wysypka będzie w innym stanie. Nazywane jest to obrazem gwiaździstego nieba. Leczenie jest objawowe. Istnieje żywa szczepionka, która jest zalecana. Podajemy ją w 2 dawkach, w odstępie co 6-8 tygodni!
odp. B - różyczka - cechy charakterystyczne: wywoływana przez wirus różyczki. Okres wylęgania wynosi 12-23 dni. Objawy: grypopodobne, może wystąpić zapalenie spojówek ALE! bez światłowstrętu, niewysoka gorączka. Wysypka plamista lub plamisto-grudkowa, różowa, zaczyna się na twarzy, za uszami! i tułowiu, po paru dniach na kończynach. Leczenie jest objawowe. Istnieje obowiązkowa szczepionka MMR (podawana w 2 dawkach: 13-15 miesiąc życia i 6 rok życia).
odp. C - odra - cechy charakterystyczne: wywoływana przez wirus odry (Morbilli virus). Okres wylęgania to 8–12 dni. Objawy zwiastunowe to wysoka gorączka, nawet do 40°C, suchy kaszel, nasilony nieżyt nosa, zapalenie spojówek oraz światłowstręt z obrzękiem powiek. Typowe są plamki Koplika, czyli zmiany na wewnętrznej błonie śluzowej policzków na wysokości zębów trzonowych. Pojawiają się około 2-3 dni przed wysypką. Wysypka gruboplamista, o bardzo charakterystycznym sposobie pojawiania się. Od głowy do stóp "jakby na człowieka wylać wiadro farby". W takim sam sposób ustępuje. Leczenie wyłącznie objawowe. Istnieje obowiązkowa szczepionka MMR (podawana w 2 dawkach: 13-15 miesiąc życia i 6 rok życia).
Odp. D - rumień zakaźny tzw. piąta choroba - cechy charakterystyczne: wywołana przez ludzki parwowirus B19. Okres wylęgania wynosi 4–14 dni. Wirus może wywołać rumień zakaźny, chorobę "rękawiczek i skarpetek", przewlekłą niedokrwistość i przełom aplastyczny. Objawy rumienia zakaźnego: zapalenie górnych dróg oddechowych, gorączka, wysypka po tygodniu od początku choroby. Najpierw pojawia się na policzkach, ma ostro zaznaczone granice ("spoliczkowane dziecko"). Do 4 dni później obejmuje resztę ciała w postaci grudek, które przekształcą się w rumieniowe wykwity przypominające koronkę czyli "girlandy". Nie zajmują skóry dłoni i podeszew. Leczenie objawowe.
Odp. E - płonica - cechy charakterystyczne: wywołana paciorkowcami grupy A. Zaczyna się ostro: wymiotami, dreszczami oraz gwałtownym wzrostem gorączki nawet do 40˚C. Dziecko sprawia wrażenie bardzo chorego. Charakterystyczna dla płonicy jest bardzo drobna, czerwona plamkowa wysypka, która nie obejmuje dłoni i podeszew stóp. Na twarzy widoczny jest rumień, który nie występuje wokół ust, jest wolny trójkąt Fiłatowa. Na skórze w zgięciach występują czerwone linie, nazywane objawem Pastii. Typowe jest blednięcie wysypki pod wpływem ucisku. Język również pokryty jest nalotem, co daje obraz malinowego lub truskawkowego języka. Leczemy fenoksymetylopenicyliną po przez 10 dni.

166.
Dziecko powinno podwoić masę urodzeniową w 5 miesiącu życia i potroić ją w 12 miesiącu życia. Przyrost masy ciała niemowlęcia związany jest ze zwiększeniem ilości tkanki tłuszczowej w organizmie i jej rozwojem. Noworodek urodzony o czasie rodzi się udziałem tkanki tłuszczowej równej 15% masy ciała, natomiast po 12 miesiącach życia dziecka udział ten wynosi około 25%.
Okres ten nazywany jest pierwszym krytycznym okresem rozwoju tkanki tłuszczowej, czyli okresem, kiedy tkanka rozwija się najszybciej i bardzo istotne jest zapewnienie jej optymalnych warunków do rozwoju. Zaburzenia występujące w tym czasie (np. zbyt duży przyrost tkanki tłuszczowej) predysponuje do otyłości w późniejszych latach życia. Za drugi krytyczny okres przyjmuje się okres dojrzewania.
Ponadto, w okresie niemowlęcym, czyli do 12 miesiąca życia dziecka:
•	Zmniejsza się ciemiączko przednie, a co za tym idzie wzrost mózu zwalnia.
•	Kształtują się krzywizny kręgosłupa.
•	Ciało dziecka pionizuje się.
•	Wyrzynają się mleczne zęby (1 ząb w 6 miesiącu, 6-8 zębów w 12 miesiącu).
•	Rozwija się mowa (gaworzenie w 6 miesiącu, pierwsze słowa w 12 miesiącu).

167.
Wykaz chorób zakaźnych, które należy zgłaszać do Powiatowej Stacji Sanitarno-Epidemiologicznej zawarty jest w ustawie o zapobieganiu oraz zwalczaniu zakażeń i chorób zakaźnych u ludzi. Pozycji na tej liście jest 59. Choroby z tej listy, z którymi można się zetknąć najczęściej w praktyce lekarskiej to m.in :
•	Bakteryjne i wirusowe zapalenie opon mózgowych
•	Borelioza z Lyme
•	Gruźlica i inne mykobakteriozy
•	Grypa
•	inwazyjne zakażenia Neisseria meningitidis, Streptococcus pneumoniae, Streptococcus pyogenes, Haemophilus influenzae typ b
•	Kiła
•	Krztusiec
•	Nagminne zapalenie przyusznic
•	Odra
•	Ospa wietrzna
•	Płonica
•	Różyczka i zespół różyczki wrodzonej
•	Rzeżączka
•	Tężec
•	WZW A, B, C
•	Zakażenia i zatrucia pokarmowe o etiologii infekcyjnej nieznanej
•	Zakażenia szpitalne
•	Zakażenie HIV i choroba AIDS
•	Zatrucie jadem kiełbasianym (botulizm)
Wśród tych chorób nie ma mononukleozy zakaźnej

168.
Subkliniczna niedoczynność tarczycy definiuje się jako podwyższone stężenie TSH przy prawidłowych wartościach ft4, a więc odpowiedź A jest prawidłowa. Brak tutaj objawów typowych dla niedoczynności tarczycy, może pojawić się obniżony nastrój lub stany depresyjne.
Częstą przyczyną podwyższonego TSH są choroby autoimmunologiczne tarczycy (występuje też podwyższone miano przeciwciał anty-TPO), gdzie dochodzi do stopniowego niszczenia gruczołu i spadku produkcji ft4. Przysadka produkuje zatem więcej TSH, który pobudza tarczycę do produkcji wystarczającej ilości ft4 (tak jest w subklinicznej niedoczynności tarczycy). Jeśli ten mechanizm stanie się niewydolny i tarczyca nie będzie w stanie wyprodukować właściwej ilości hormonu, spada stężenie ft4 przy wzroście TSH i dochodzi do rozwoju jawnej niedoczynności tarczycy tj. w odpowiedzi D.
C. trzeciorzędowa niedoczynność tarczycy – niskie ft4 i TSH, spowodowana niskim stężeniem TRH produkowanym w podwzgórzu.

169.
W diagnostyce różnicowej zapalenia gardła i migdałków stosuje się skalę McIssaca i Centora, w której na podstawie braku lub obecności danych cech podejmuje się decyzję o postępowaniu:
1.	temperatura ciała >38°C - 1 punkt,
2.	nie występuje kaszel - 1 punkt,
3.	powiększone węzły chłonne szyjne przednie- 1 punkt,
4.	wysięk na migdałkach i ich obrzęk -1 punkt,
5.	wiek
•	3-14 lat - 1 punkt
•	15–44 lat- 0 punktów
•	>45 lat MINUS 1 punkt.
Zalecane postępowanie w zależności od ilości punktów:
•	0–1 leczenie objawowe, diagnostyka bakteriologiczna niepotrzebna
•	2–3 punkty: wykonaj szybki test na obecność antygenu PBHA (gdy niedostępny zleć posiew wymazu z gardła)
•	≥ 4 punkty:
1.	objawy nasilone - zleć antybiotyk
2.	objawy łagodne - wykonaj szybki test na obecność antygenu PBHA (gdy niedostępny zleć posiew wymazu z gardła) - decyzja o leczeniu zależnie od wyniku testu.
Inne objawy (spoza skali), które sugerują infekcję paciorkowcową to:
•	nagły początek choroby, silny ból gardła
•	nudności i wymioty
•	kontakt z osobą chorą na paciorkowca.
Zgodnie z Rekomendacjami postępowania w pozaszpitalnych zakażeniach układu oddechowego z 2016 roku leczeniem z wyboru w anginie paciorkowcowej jest fenoksymetylpenicylina doustnie w dawce 2-3 mln j.m. /dobę w 2 dawkach podzielonych przez 10 dni u dorosłych i 100 000-200 000 j.m./kg/dobę w 2 dawkach podzielonych przez 10 dni u dzieci.

170.
Leki powodujące HIPERkaliemię to: ACEI, ARB, blokery receptora aldosteronowego (spironolakton, eplerenon), inhibitory reniny, suplementy potasu, NSLPZ, amiloryd, triamteren, trimetoprim, cyklosporyna, takrolimus, heparyna, digoksyna.
Leki powoduję HIPOkaliemię to: diuretyki pętlowe i tiazydowe, diuramid, GKS, mineralokortykosteroidy, amfoterycyna B, cisplatyna, aminoglikozydy, sirolimus, zioła chińskie, toluen.


171.
Prawidłowa odpowiedź: odpowiedź C.
Aby prawidłowo odpowiedź na to pytanie, musimy przypomnieć sobie jaka choroba powoduje zapalenie nagłośni. Dodatkowo informacja "wprowadzono do obowiązkowego kalendarza szczepień" zawęża nam poszukiwania do tych chorób, które są w kalendarzu szczepień jako obowiązkowe. Zatem odpowiedź D i E możemy odrzucić, ponieważ należą do szczepionek zalecanych.
Odp. A - błędna - pneumokoki - wywołują przede wszystkim zapalenie dróg oddechowych - zapalenie gardła, zapalenie oskrzeli i też zapalenie płuc. Mogą też powodować zapalenie opon mózgowo - rdzeniowych. Szczepionka jest obowiązkowa. Podajemy ją w schemacie: 2 miesiąc życia - 4 miesiąc życia - 13/14 miesiąc życia.
Odp. B - błędna - odra, świnka, różyczka - Odra i różyczka to typowe wysypkowe choroby dziecięce. Świnka dotyczy przede wszystkim ślinianek przyusznych. Szczepienie jest obowiązkowe. Podajemy w schemacie: 13/14 miesiąc życia i 6! rok życia.
Odp. C - prawidłowa - Haemophilus influenzae typu b najczęściej wywołuje zapalenie nagłośni. Choroba jest poważnym stanem, może nawet zagrażać życiu dziecka. Dlatego od 2005 roku szczepienie jest obowiązkowe. Podajemy w schemacie: 2 miesiąc życia - 3/4 miesiąc życia - 5/6 miesiąc życia - 16/18 miesiąc życia.
Odp. D - błędna - ospa wietrzna to również jedna z chorób wysypkowych dziecięcych. Istnieje na nią szczepionka, ale nie jest ona obowiązkowa.
Odp. E - błędna - meningokoki - przede wszystkim powodują zapalenie opon mózgowo - rdzeniowych. Również istnieje szczepionka, ale nie jest ona obowiązkowa.
Kalendarz szczepień na rok 2019:
Rodzaj szczepionki	Termin podania (dzień, miesiąc, rok życia dziecka)
Gruźlica	1 dzień życia
WZW B	1 dzień - 2 miesiąc - 7 miesiąc
Błonica (d), Tężec (T), Krztusiec(P)	2 miesiąc - 3/4 miesiąc - 5/6 miesiąc - 16/18 miesiąc - 6 rok - 14 rok - 19 rok (dT)
Polio	3/4 miesiąc - 5/6 miesiąc - 16/18 miesiąc - 6 rok
Hib	2 miesiąc - 3/4 miesiąc - 5/6 miesiąc - 16/18 miesiąc
Pneumokoki	2 miesiąc - 4 miesiąc - 13 miesiąc
MMR	13/14 miesiąc - 6 rok


172.
Na początek należy zwrócić uwagę, iż w pytaniu musimy wybrać ciśnienie docelowe (takie do którego dążymy)
Ogólnym celem kontroli ciśnienia tętniczego u chorych na cukrzycę jest wartość <130/80 mmHg (odp. D)
W terapii nadciśnienia tętniczego u chorych na cukrzycę należy dążyć nie tyko do uzyskania wartości docelowych ciśnienia tętniczego, ale także utrzymania lub przywrócenia prawidłowej dobowej zmienności ciśnienia tętniczego ocenianej metodą 24- godzinnego monitorowania, szczególnie u kobiet z cukrzycą w ciąży.
Pamiętaj, że W ŻADNYM WYPADKU SKURCZOWE CIŚNIENIE TĘTNICZE NIE POWINNO BYĆ OBNIŻANE PONIŻEJ 120 mmHg. Generalnie podczas leczenia nadciśnienia, ciśnienia tętniczego nie powinno się obniżać poniżej 120/70 mmHg.  U chorych z przewlekłą chorobą nerek ciśnienie skurczowe nie powinno być obniżane poniżej 130 mmHg.
Docelowe (idealne )wartości ciśnienia tętniczego skurczowego u wybranych grup pacjentów:
	NT	NT i cukrzyca	NT i PCHN	Nt i choroba wieńcowa 	NT i przebyty udar/tia
18-65 lat	130 lub mniej (ale nie <120)	130 lub mniej (ale nie <120)	130–139	130 lub mniej (ale nie <120)	130 lub mniej (ale nie <120)
65-79 lat	130–139	130–139	130–139	130–139	130–139
80 lat i więcej	130–139	130–139	130–139	130–139	130–139


173.
Występowanie cech hiperandrogenizmu (zmiany łojotokowe i przerzedzone włosy), zaburzeń miesiączkowania u otyłej kobiety powinno nasunąć nam na myśl zespół policystycznych jajników (PCOS).
PCOS rozpoznajemy na podstawie kryteriów rotterdamskich, po wykluczeniu innych chorób endokrynologicznych, gdy u kobiety występują min. 2 z 3 poniższych:
1.	oligoowulacja (krwawienia miesięczne pojawiają się > 35 dni lub brak miesiączek)
2.	hiperandrogenizm kliniczny i/lub biochemiczny (trądzik, owłosienie typu męskiego, łysienie typu męskiego, zwiększone stężenie testosteronu / DHEA-S / androstendionu)
3.	charakterystyczny obraz ultrasonograficzny jajników (objętość przynajmniej jednego jajnika >10 cm3 lub liczba pęcherzyków o średnicy 2-10 mm >12)
Powikłania u chorych z PCOS:
•	otyłość
•	nadciśnienie tętnicze
•	dyslipidemia
•	hiperurykemia
•	hiperinsulinemia
•	nieprawidłowa tolerancja glukozy i cukrzyca typu 2
•	cukrzyca ciężarnych
•	bezdech senny
•	niealkoholowe stłuszczenie wątroby
Odp. A - Zespół Klinefeltera (47, XXY) - Odpowiedź jest błędna, ponieważ zespół ten występuje wyłącznie u chłopców.
Odp. C - Nadczynność tarczycy objawia się m.in:
•	spadkiem masy ciała
•	nietolerancją ciepła
•	wypadaniem włosów, włosy są cienkie i kruche
•	skórą nadmiernie ucieploną, zaróżowioną, gładką
•	rzadkimi miesiączkami
•	dusznością
•	pobudzeniem psychoruchowym
•	kołataniem serca
Odp. D - Niedoczynność przytarczyc
Objawy pierwotnej niedoczynności:
•	szorstka i sucha skóra o zwiększonej skłonności do wyprysku i grzybicy,
•	łamliwość włosów i rzęs
•	napady tężyczkowe, tężyczka utajona lub równoważniki tężyczki
•	pląsawica, parkinsonizm
•	depresja, nerwica, psychozy
•	zaćma
•	bruzdkowanie, rozwarstwienie paznokci,
•	ubytki szkliwa zębów
Odp. E -  Trzeciorzędowa nadczynność przytarczyc
•	objawy choroby, która wywołała nadczynność
•	zwapnienia naczyń i zastawek serca
•	zwapnienia tkanek miękkich
•	upośledzenie odporności
•	niedokrwistość oporna na leczenie EPO
•	świąd skóry

174.
Odprowadzenia EKG możemy podzielić na grupy w zależności od ich lokalizacji. Wyróżniamy odprowadzenia przednie (V1-V6), dolne (II, III, aVF), boczne/koniuszkowe (I, aVL).
Zmiany morfologii w dwóch sąsiednich odprowadzeniach EKG sugerują niedokrwienie mięśnia sercowego. Pierwszą zmianą jest wzrost amplitudy załamków T (jest to rzadko uchwytne), następnie dochodzi do uniesienia odcinków ST (tzw. fala Pardeego).

175.
Tętniak aorty to lokalne poszerzenie tego naczynia o ponad 50% normy. Leczenie operacyjne polega zwykle na wszczepieniu protezy naczyniowej w miejsce tętniaka. Do operacji kwalifikuje się zazwyczaj tętniaki o średnicy większej niż 50-60 mm w zależności od ich lokalizacji, występowania objawów i czynników ryzyka.
•	>55mm: bezobjawowe tętniaki aorty wstępującej, łuku aorty i aorty brzusznej (w ostatnim przypadku istotne jest czy tętniak lokalizuje się powyżej czy poniżej tętnic nerkowych)
•	>60mm: bezobjawowe tętniaki aorty zstępującej (ale w tym wypadku preferowane jest wewnątrznaczyniowe wszczepienie stentgraftu jeśli to możliwe)
•	≥50mm: aorta wstępująca u osób z zespołem Marfana, dwupłatkową zastawką aortalną lub czynnikami ryzyka (koarktacja aorty, rozwarstwienie aorty w wywiadzie rodzinnym, lub powiększanie się tętniaka więcej niż 2 mm/rok)
•	≥45mm: u chorych z zespołem Marfana z czynnikami ryzyka (patrz nawias powyżej)
•	KAŻDY tętniak objawowy lub pęknięty
•	Mniejsze wartości progowe można również przyjąć u chorych z małymi rozmiarami ciała, w razie szybkiej progresji tętniaka, niedomykalności zastawki aortalnej, planowanej ciąży lub preferencji chorego.
Po operacji wskazana kontrola USG (duplex scan) lub TK co 5 lat.
Objawami tętniaka aorty piersiowej są m.in.: bóle klatki piersiowej i ból pleców, dysfagia, chrypka, kaszel, duszność, krwioplucie, nawracające zapalenia płuc, objaw Hornera.
Objawy tętniaka aorty brzusznej zazwyczaj nie występują. Najczęściej jest to: stały, gniotący ból w podbrzuszu lub okolicy lędźwiowej naśladujący ból korzeniowy. Palpacyjnie możliwy do wybadania przy średnicy ≥5 cm.
PRZYPOMNIJ SOBIE: klasyfikację De Bakey oraz Stanford.

176.
Według obecnie obowiązującego kalendarza szczepień (PSO 2020) szczepienia MMR u dzieci, podaje się 2 dawki szczepionki:
•	pierwszą w 13-15 mż
•	uzupełniającą w 6 r.ż. (odp. C)
Drogą podania szczepionki MMR ( atenuowanenj skojarzonej) jest droga domięśniowa lub podskórna. Podawane w wywiadzie przebycie zachorowania na odrę, świnkę lub różyczkę nie jest przeciwwskazaniem do szczepienia. Szczepienie można przeprowadzić po upływie co najmniej 4 tygodni od wyzdrowienia.
Ze względu na zmiany w kalendarzu szczepień drugą dawkę należy podać:
•	w 6. roku życia u dzieci urodzonych po 31 grudnia 2014 roku
•	w 10. roku życia u dzieci urodzonych po 31 grudnia 2010 roku
W stosunku do dzieci powyżej 10 roku życia, które nie otrzymały dwóch dawek szczepionki skojarzonej przeciw odrze, śwince i różyczce , należy systematycznie uzupełnić brakującą dawkę szczepienia przypominającego, nie później niż do ukończenia 19 roku życia.
W internecie można znaleźć informację, że odpowiedź uznawana przez CEM to odpowiedź E - 10. roku życia. Wynika to z faktu niezaktualizowania pytania i odpowiedzi przez CEM. Pytanie pochodzi z roku 2017, kiedy kalendarz szczepień wyglądał inaczej. Na stronie https://szczepienia.pzh.gov.pl/kalendarz-szczepien/ można znaleźć ewolucję kalendarza na przestrzeni lat. W związku z powyższym odpowiedź - nawet jeśli uznawana przez CEM - jest aktualnie błędna. Zgłoszenie pytania powinno być uznane. Ostateczną decyzję co do zanzaczenia odpowiedzi należy jednak podjąć samemu.

177.
Profilaktyka zdrowotna to wszelkie działania mające na celu zapobieganie chorobom, ich wczesne wykrywanie oraz leczenie. W pytaniu zostały wymienione przykłady działań profilaktycznych różnych stopni, dlatego warto kojarzyć ten podział.
STOPIEŃ PROFILAKTYKI	FORMA PROFILAKTYKI
Profilaktyka wczesna	•	promocja zdrowia - odp. A
•	kształtowanie zdrowych nawyków: zróżnicowana dieta, aktywność fizyczna
Profilaktyka pierwotna (I fazy)	•	skierowana na osoby zdrowe, aby umocnić stan zdrowia - odp. C
•	działania swoiste np. szczepienia - odp. B
•	działanie nieswoiste: przeciwko chorobom w ogóle, unikanie narażenia na czynniki szkodliwe
Profilaktyka wtórna (II fazy)	•	wczesne wykrycie choroby - w stadium przedklinicznym/ skąpoobjawowym
•	badania przesiewowe (skrining)
•	bilanse zdrowia
•	czynne poradnictwo
•	wyodrębnienie grup z podwyższonego ryzyka (dyspanseryzacja)
Profilaktyka III-rzędowa (III fazy,  metafilaktyka)	•	działania po rozpoznaniu choroby, skierowane do osób przewlekle chorych lub niepełnosprawnych
•	celem jest zapobieganie powikłaniom choroby, nawrotom oraz zgonom  z powodu choroby - odp. D
•	obejmuje rehabilitacje leczniczą i społeczną

178.
Do rozpoznania zespołu metabolicznego muszą być spełnione dowolne 3 z 5 następujących kryteriów:
1.	zwiększony obwód talii ≥ 80cm u kobiet i ≥ 94cm u mężczyzn
2.	stężenie trójglicerydów > 1,7 mmol/l (150 mg/dl) lub leczenie hipertriglicerydemii
3.	stężenie HDL-C < 1,0 mmol/l (40 mg/dl) u mężczyzn i < 1,3 mmol/l (50 mg/dl) u kobiet lub leczenie tego zaburzenia
4.	ciśnienie tętnicze skurczowe ≥ 130 mmHg lub rozkurczowe ≥ 85 mmHg bądź leczenie nadciśnienia tętniczego
5.	stężenie glukozy ≥ 5,6 mmol/l (100 mg/dl) lub leczenie cukrzycy t. 2
Podsumowując, w kryteriach rozpoznania zespołu metabolicznego nie znajdujemy stężenia cholesterolu całkowitego, zatem odpowiedzią poprawną jest odp. B

179.
Analizując to pytanie dobrze jest usystematyzować informacje podane w treści:
•	mężczyzna w wieku 70 lat → starszy wiek pacjenta
•	duszność → zwykle świadczy o chorobie płuc lub układu krążenia
•	rzężenia drobnobańkowe nad dolnymi polami płucnymi → prawdopodobne zapalenie płuc
•	ciśnienie tętnicze obniżone → może wskazywać na odwodnienie, hipowolemię
•	ograniczony kontakt słowno-logiczny → chory splątany, kontakt utrudniony
Na podstawie podanych wyżej informacji rysuje się chory w starszym wieku z poważnym przebiegiem choroby płuc (najprawdopodobniej zapalenia płuc)
Skala, którą mamy wybrać powinna spełniać 2 funkcje:
•	ocena ciężkości choroby
•	wybór miejsca dalszego leczenia
Przeanalizujmy podane w pytaniach skale:

A. Wellsa → jest to skala służąca do oceny prawdopodobieństwa klinicznego ZŻG (zakrzepicy żył głębokich)
C. CHA2DS2-VASc → jest to skala służąca do oceny ryzyka udaru niedokrwiennego mózgu u chorych z migotaniem przedsionków niezwiązanym z wadą zastawkową
D. Centora → jest to skala służąca ocenie prawdopodobieństwa klinicznego wystąpienia bakteryjnego zapalenia gardła
E. SCORE → jest to skala służąca do oceny ryzyka zgonu z przyczyn sercowo-naczyniowych w ciągu 10 lat

B. CRB-65 →  jest to skala służąca do oceny ciężkości klinicznej pozaszpitalnego zapalenia płuc. (poniżej podane rozszerzenie skali w wersji CURB65)
Skala C(u)rb65
C- confusion (splątanie)	•	zdefiniowane jako wynik ≤ 8 w 10 pkt skali zawierającej pytania o: wiek, datę urodzenia, godzinę, rok nazwę szpitala, rozpoznanie 2 osób, adres, rok wybuchu WWII, imię znanej osoby oraz liczenie wstecz od 20 do 1.
U - urea* (stężenie mocznika, występuje jako dodatkowy czynnik w skali CURB65)	•	poziom mocznika większy niż 7 mmol/l
R - respiratory rate (częstotliwość oddychania)	•	częstotliwość oddechów równa lub większa 30 /minutę
B - blood pressure (ciśnienie krwi)	•	SBP < 90 mm Hg  i DBP ≤ 60 mm Hg
65- wiek 	•	wiek powyżej 65 lat

Na podstawie powyższej skali:
•	Chory nie ma żadnego z wyżej wymienionych czynników → PZP lekkie → leczenie w domu
•	1 lub 2 czynniki z powyższej skali → należy rozważyć skierowanie do szpitala
•	3 lub 4 czynniki → pilne przyjęcie do szpitala
Chory opisany w pytaniu spełnia co najmniej 2 czynniki zawarte w skali dlatego powinniśmy rozważyć skierowanie go do szpitala.
Dlatego poprawna jest odp. B

180.
Podany w pytaniu przebieg choroby obrazuje rozwój samoistnego włóknienia płuc (IPF). Objaw plastra miodu jest charakterystyczny dla IPF, ale może występować również w IV (ostatnim) etapie sarkoidozy.
Samoistne włóknienie płuc
•	inaczej idiopatyczne włóknienie płuc (IPF)
•	dotyczy głównie ludzi w wieku > 60 lat
•	objawy to przede wszystkim: suchy kaszel, duszność wysiłkowa, trzeszczenia u podstawy płuc
•	w HRTK: objaw plastra miodu, rozstrzenia
•	rokowanie jest poważne
•	50% pacjentów umiera po 2-3 latach od rozpoznania
Objaw plastra miodu
•	w TK okrągłe przejaśnienia do 1 cm z widocznymi ściankami do 3mm przypominające wyglądem plaster miodu
•	jest wyrazem nieodwracalnego zwłóknienia tkanki płucnej z poszerzeniem położonych dystalnie dróg oddechowych
•	występuje w: samoistnym włóknieniu płuc, w RZS i innych chorobach tk. łącznej, w alergicznym zapaleniu pęcherzyków płucnych, ostatnim IV stopniu sarkoidozy (włóknienie płuc)

181.
Czynnikiem etiologicznym ostrego zapalenia nagłośni w 90% jest Haemophilus influenzae (rzadziej Streptococcus pneumoniae i Moraxella catarrhalis). Objawy narastają szybko, choroba jest dynamiczna i może prowadzić do poważnych konsekwencji, łącznie z niedrożnością dróg oddechowych.
Prawidłową odpowiedzią jest C.

182.
Ostre zapalenie ucha środkowego (OZUŚ) najczęściej wywoływane jest przez wirusy, takie jak: RSV (najczęściej), wirus grypy i paragrypy oraz adenowirusy. OZUŚ najczęściej jest poprzedzone infekcją górnych dróg oddechowych o w/w etiologii, a do przeniesienia zakażenia dochodzi przez ciągłość na trąbkę słuchową. Jeżeli zakażenie nie ustępuje samoistnie lub pod wpływem leczenia objawowego, w ciągu 2-3 dni rozwija się z reguły zakażenie bakteryjne. Najczęstszym czynnikiem etiologicznym bakteryjnego OZUŚ jest Streptococcus pneumoniae.
Czynniki ryzyka zapalenia ucha środkowego:
•	zaburzenia drożności trąbki słuchowej (obrzęk wyściółki trąbki słuchowej, guzy w obrębie nosogardła, przerośnięte migdałki poziome ustawienie trąbki słuchowej (u dzieci – w stosunku do osób dorosłych), zaburzenia klirensu śluzowo-rzęskowego, nieprawidłowa struktura lub funkcja rzęsek)
•	czynniki genetyczne
•	choroba refluksowa przełyku
•	czynniki środowiskowe
•	zaburzenia immunologiczne
•	choroby alergiczne
•	bierne palenie tytoniu
•	sztuczne karmienie dzieci
•	nieprawidłowości anatomiczne twarzoczaszki.
Rozpoznanie (muszą być spełnione wszystkie kryteria równocześnie):
1.	Nagły początek choroby charakteryzujący się bólem ucha (u niemowląt charakterystyczne pociąganie za małżowinę uszną), niepokojem, rozdrażnieniem lub płaczem (niemowlęta i dzieci w wieku poniemowlęcym). Poza tym gorączka, ropny wyciek z przewodu słuchowego zewnętrznego
2.	Stwierdzenie wysięku (płynu) w jamie bębenkowej. Objawy wysięku w jamie bębenkowej: zatarcie refleksu świetlnego, uwypuklenie błony bębenkowej, ograniczenie lub brak ruchomości błony bębenkowej, poziom płynu widoczny za błoną bębenkową, ropny wyciek wydzieliny z ucha środkowego
3.	Objawy przedmiotowe i podmiotowe wskazujące na zapalenia ucha środkowego, takie jak:
•	wyraźne zaczerwienienie błony bębenkowej
•	silny, często tętniący bólu ucha (UWAGA! 50% OZUŚ przebiega bez bólu ucha!)
•	uczucie rozpierania w uchu, niedosłuch.
Zgodnie z rekomendacjami postępowania w pozaszpitalnych zakażeniach układu oddechowego z 2016 r., natychmiastowe zastosowanie antybiotyku w ostrym zapaleniu ucha środkowego jest zalecane w następujących przypadkach:
1.	u dzieci poniżej 6 miesiąca życia
2.	u dzieci z wysoką gorączką (>39°C) ze znacznie nasilonymi dolegliwościami bólowymi i wymiotami
3.	u dzieci poniżej 2 roku życia z obustronnym zapaleniem ucha środkowego
4.	u chorych z wyciekiem z ucha
5.	u dzieci z wadami twarzoczaszki, zespołem Downa, zaburzeniami odporności i nawracającymi zapaleniami ucha.
U dzieci <2 roku życia z jednostronnym zapaleniem ucha środkowego, z umiarkowanie nasilonymi objawami należy wspólnie z rodzicami podjąć decyzję o wstrzymaniu się z natychmiastowym wdrożeniem antybiotykoterapii. - Dlatego zdanie zawarte w odpowiedzi D jest fałszywe, a odp. D prawidłowa.
W pozostałych przypadkach niepowikłanego ostrego zapalenia ucha środkowego zalecane jest wstrzymanie się z podaniem antybiotyku przez 48-72 godzin i jednoczesne zastosowanie leczenia przeciwzapalnego i przeciwbólowego oraz ewentualne zlecenie antybiotyku w razie braku poprawy.
Antybiotykiem z wyboru w leczeniu OZUŚ jest amoksycylina. U dzieci w wieku < 2 r.ż leczenie powinno trwać 10 dni, u starszych z niepowikłanym OZUŚ leczenie można skrócić do 5 dni.
Powikłania:
•	ostre zapalenie wyrostka sutkowatego
•	niedowład lub porażenie nerwu twarzowego
•	zapalenie ucha wewnętrznego
•	powikłania wewnątrzczaszkowe.

183.
W Polsce ze względu na duży odsetek szczepów H. pylori opornych na klarytromycynę preferowana jest terapia poczwórna z bizmutem stosowana przez 14 dni (Odp. D):
•	inhibitor pompy protonowej
•	bizmut
•	2 antybiotyki: metronidazol i tetracyklina
•	inne możliwe do zastosowania antybiotyki: amoksycylina, furazolidon, ryfabutyna
Terapia II wyboru to terapia poczwórna bez bizmutu stosowana przez 14 dni:
•	IPP
•	amoksycylina
•	klarytromycyna
•	metronidazol
Helicobacter pylori
•	zakażenie tą bakterią odpowiada za > 90 % zapaleń żołądka i > 50% wrzodów trawiennych dwunastnicy i żołądka w Polsce
•	zarazić się można drogą pokarmową
•	bakteria żyje w kwaśnym środowisku dzięki enzymowi ureazie, który rozkłada mocznik do jonów amonowych co prowadzi do wzrostu pH w żołądku
Rozpoznanie zakażenia H. pylori
•	test ureazowy
o	polega na umieszczeniu wycinka bł. śluzowej żołądka, pobranej w trakcie gastroskopii, na specjalnej płytce zawierającej mocznik - obecność bakterii sygnalizuje zmiana koloru płytki
•	badanie histologiczne wycinka bł. śluzowej
•	hodowla bakteryjna
•	testy oddechowe
o	polegają na spożyciu przez pacjenta znakowanego mocznika, następnie mierzy się ilość wydychanego CO2 ze znakowanym węglem
•	testy na obecność antygenów bakterii w kale
•	testy serologiczne - przeciwciała przeciw H. pylori

184.
Do szczepionek żywych = atenuowanych (zawierających całe, pozbawione zjadliwości drobnoustroje) zaliczamy:
1.	BCG (szczepionka przeciw gruźlicy)
2.	Szczepionkę przeciw ospie prawdziwej
3.	Doustną szczepionkę przeciw polio (OPV)
4.	Szczepionkę przeciw śwince, odrze, różyczce (MMR)
5.	Szczepionkę przeciw ospie wietrznej
6.	Szczepionkę przeciw rotawirusom
7.	Szczepionkę przeciw żółtej febrze.
Szczepionki zabite (zawierające inaktywowane (zabite) drobnoustroje lub ich fragmenty, np. pojedyncze białka):
•	szczepionka przeciw pneumokokom
•	szczepionka przeciw meningokokom
•	szczepionka przeciw Haemofilus influenzae (Hib)
•	szczepionka przeciw kleszczowemu zapaleniu mózgu
•	szczepionka przeciw durowi brzusznemu
•	szczepionka przeciw poliomyelitis podawana we wstrzyknięciu (IPV)
•	szczepionka przeciw wściekliźnie
•	szczepionka przeciw WZW A
•	szczepionka przeciw WZW B
•	szczepionka przeciw błonnicy, tężcowi i krztuścowi
•	szczepionka przeciw grypie
Szczepionka przeciw rotawirusom ma formę doustną, a w Polsce dostępne są 2 rodzaje tej szczepionki:
1.	jednoskładnikowa, zawierająca atenuowany ludzki szczep wirusa RIX 4414
2.	pięcioskładnikowa, zawierająca 5 szczepów wirusa, które stanowią reasortanty ludzko-bydlęce.
Szczepionka monowalentna (jednoskładnikowa) uodparnia przeciw jednej chorobie zakaźnej. Może zawierać jeden rodzaj drobnoustroju lub antygeny, pochodzące od jednego drobnoustroju. Jeżeli drobnoustrój dzieli się na typy, jak np. poliowirus, to w monowalentnej szczepionce przeciwko poliomyelitis może znajdować się tylko typ 1 lub typ 2, albo typ 3 tego wirusa.
Szczepionka poliwalentna (wieloskładnikowa) zawiera kilka typów tego samego drobnoustroju lub antygeny pochodzące z kilku typów drobnoustroju. Zależnie od liczby, zawartych typów tego samego drobnoustroju (uodparnia przeciw JEDNEJ chorobie zakaźnej) szczepionka może być dwuwalentna (2 typy), trójwalentna (3 typy), tetrawalentna (4 typy), itd. - twierdzenie zawarte w odpowiedzi E jest fałszywe, dlatego odp. E jest prawidłowa.
Szczepionki skojarzone uodparniają organizm jednocześnie przeciw kilku chorobom zakaźnym. Zawierają kilka drobnoustrojów i/lub antygeny, pochodzące od kilku drobnoustrojów. Do szczepionek skojarzonych zaliczamy:
•	MMR
•	DTP
•	DTaP-IPV (4 w 1)
•	DTaP-IPV+Hib (5 w 1)
•	DTaP-IPV+Hib+HBV (6 w 1).

185.
U chorych na cukrzycę wartości docelowe ciśnienia tętniczego to <130/80 mmHg.
•	SBP 120-129 mm Hg u osób <65. rż.
•	SBP 130-139 mm Hg u osób ≥65. rż.
•	SBP nie powinno być niższe niż 120 mm Hg
•	DBP nie powinno być niższe niż 70 mm Hg.
Wśród leków hipotensyjnych wszystkie główne grupy wykazują korzystne działanie, jednakże leki z grup ACEI i ARB charakteryzują się działaniem nefroprotekcyjnym oraz istotnie zmniejszają białkomocz. Wobec ryzyka rozwoju nefropatii cukrzycowej będą one lekami preferowanymi u cukrzyków. Przykładem leków z grupy ACEI jest ramipryl czy perindopryl, zaś leków z grupy ARB są np telmisartan, losartan.
Osiągnięcie docelowego ciśnienia tętniczego najczęściej będzie jednak wymagało zastosowania leków z 3 głównych grup. Preferowanym połączeniem będą leki z grup ACEI/ARB + diuretyk (tiazyd) + antagonista kanałów wapniowych
Należy również pamiętać o modyfikacji stylu życia!
Bisoprolol to lek z grupy ß-blokerów.
Amlodypina jest blokerem kanałów wapniowych.
Indapamid to lek o działaniu diuretycznym.
Doksazosyna jest alfa1-blokerem


186.
POWYŻSZE PYTANIE NIE JEST AKTUALNE W STOSUNKU DO NAJNOWSZYCH WYTYCZNYCH. Na egzaminie, na którym pytanie pojawiło się po raz pierwszy - prawidłową odpowiedzią była odpowiedź D. Zgodnie z aktualnymi kategoriami ryzyka sercowo-naczyniowego poprawną wartością jest <55mg/dl. Ponieważ jednak pytanie w niezmienionej formie nadal widnieje w bazie pytań - wciąż uznajemy odpowiedź D za "poprawną". W związku z powyższym pytanie nadaje się do zgłoszenia. Poniżej przedstawiamy aktualne kategorie ryzyka sercowo-naczyniowego.
Do oceny ryzyka zgonu z przyczyn sercowo - naczyniowych w ciągu 10 lat służy karta SCORE, w której uwzględnia się wiek, płeć, ciśnienie tętnicze skurczowe, stężenie cholesterolu całkowitego i palenie tytoniu.
Na podstawie między innymi karty SCORE wyróżnia się cztery kategorie ryzyka sercowo - naczyniowego,
•	małe - przy SCORE <1% - zalecenie LDL-C < 3,0 mmol/l (115mg/dl)
•	umiarkowene - przy SCORE ≥1% i <5% - zalecenie LDL-C < 2,6 mmol/l (100mg/dl)
•	duże - znacznie nasilony pojedynczy czynnik ryzyka, szczególnie stężenie cholesterolu > 8 mmol/l (310mg/dl) lub ciśnienie tętnicze ≥ 180/110mmHg; większość pozostałych chorych na cukrzycę; umiarkowana PChN (GFR 30-59 ml/min/1,73 m2); SCORE ≥5% i <10% - zalecane LDL-C < 1,8mol/l (70mg/dl)
•	bardzo duże - ChSN udokumentowana klinicznie (przebyty zawał serca, OZW, rewaskularyzacja wieńcowa lub zabieg rewaskularyzacyjny lub istotne blaszki miażdżycowe w koronarografii lub USG tętnic szyjnych ; cukrzyca z uszkodzeniem narządowym (białkomocz) lub ≥1 poważnym czynnikiem ryzyka sercowo - naczyniowego (palenie tytoniu, dyslipidemia, nadciśnienie tętnicze); ciężka PChN (GFR <30 ml/min/1,73 m2); SCORE ≥10% - zalecane LDL-C <1,4 mmol/l (55mg/dl)

187.
Zdrowie, w zależności od źródła definicji, definiuje się jako
1.	dobrostan fizyczny, psychiczny i społeczny (WHO)
2.	nieobecność choroby lub bólu (ICD-10)
3.	zdolność od odgrywania ról społecznych i wykonywania zadań (definicja socjologiczna)
Na stan zdrowia jednostki, jak i społeczeństwa, ma wpływ kilka czynników. Określił je Marc Lalonde, tworząc następujący ranking:
•	Czynniki biologiczne (genetyczne) - 20%
•	Czynniki środowiskowe - 20%
•	Styl życia (zachowania zdrowotne) - 50%
•	Opieka zdrowotna - 10%
Te doniesienia w 2002 zweryfikował McGinnis, uzyskując następujące dane:
•	Czynniki biologiczne - 30%
•	Czynniki środowiskowe - 5%
•	Styl życia - 40%
•	Opieka zdrowotna - 10%
•	Czynniki społeczno-ekonomiczne - 15%

188.
Noworodek z masą urodzeniową poniżej 2000 g powinien być szczepiony przeciwko WZW typu B według schematu: 0, 1, 2, 12 miesiąc życia. Natomiast dziecka z wagą <2000 gram nie szczepi się na gruźlicę dopóki nie osiągnie tej masy ciała.
189.
Test OGTT, skrót od ang. Oral Glucose Tolerance Test, wykonuje się na czczo (minimum po 8 h od ostatniego posiłku ).
 Polega na pobraniu krwi z żyły celem oznaczenia stężenia glukozy podaniu 75 g glukozy rozpuszczonej w 300 ml wody .Po upływie 120 minut ponownie oznacza się stężenia glukozy.

190.
W Polsce głównymi chorobami przenoszonymi przez kleszcze są borelioza z Lyme oraz odkleszczowe zapalenie mózgu.
Borelioza z Lyme wywoływana jest przez krętki z rodziny Borrelia (w Europie najczęściej B. garinii; B. burgdorferi głównie kojarzone z tą chorobą zdarzają się rzadziej!)
Odkleszczowe zapalenie mózgu powodowane jest przez wirusa odkleszczowego zapalenia mózgu z rodziny Flaviviridae.
Postępowanie w przypadku ukąszenia kleszcza:
•	Mechaniczne usunięcie kleszcza - należy to zrobić jak najszybciej. Do tego celu najlepiej użyć pęsety z wąskimi końcami. Nie należy kleszcza wykręcać, wyciskać, wydrapywać, smarować czymkolwiek! Zwiększa to ilość wymiocin i śliny kleszcza jednocześnie zwiększając ryzyko zakażenia!
W sytuacji gdy zostanie w skórze część głowowa kleszcza - należy to miejsce dezynfekować.
•	Obserwacja skóry pod kątem wystąpienia rumienia pełzającego
•	Nie należy podawać antybiotyku gdy nie wystąpią objawy, nawet jak pacjent ma obecne swoiste przeciwciała!
Borelioza, oprócz rumienia pełzającego, może manifestować się także pod postacią objawów grypopodobnych oraz chłoniaka limfocytowego skóry.
Leczenie polega na stosowaniu jednego z poniższych antybiotyków:
•	Amoksycylina
•	Doksycyklina
•	Aksetyl cefuroksymu
•	Azytromycyna
•	Klarytromycyna
•	Penicylina V
Każdy z nich stosuje się przez 14-21 dni (oprócz azytromycyny - 7-10 dni)
Można także zastosować profilaktyczną dawkę 200mg doksycykliny, ale tylko u osób dorosłych, u których wystąpiły mnogie pokłucia przez kleszcze podczas pobytu w endemicznym rejonie, które to osoby w tym rejonie nie mieszkają.
Wielomiesięczna antybiotykoterapia nie przynosi korzyści medycznych i nie poprawia jakości życia pacjentów!
Należy również pamiętać o odkleszczowym zapaleniu mózgu. W przypadku tej choroby nie ma leczenia przyczynowego, można się jednak przeciwko niej zaszczepić!

191.
Badanie DXA (dwuwiązkowa absorpcjometria rentgenowska), inaczej densytometria, to badanie pozwalające na określenie BMD (gęstość mineralna kości). Jest to badanie z wyboru wykonywane w diagnostyce osteoporozy. Wykonuje się je w kilku lokalizacjach:
•	Bliższy koniec kości udowej - zalecane miejsca do rozpoznawania osteoporozy to szyjka kości udowej i total hip - cały bliższy koniec kości udowej
•	Odcinek lędźwiowy kręgosłupa (L1-L4)
•	Kości przedramienia - zwykle gdy nie można wykonać pomiaru w dwóch powyższych lokalizacjach
•	Cały kościec - zwykle u dzieci
Wynik zwykle jest prezentowany jako T-score, czyli odchylenie od szczytowej masy kostnej u zdrowych osób między 20-29 rokiem życia. Norma dla T-score wynosi od +1,0 do -1,0.
Wynik od -2,5 do -1,0 będzie mówił o osteopenii, wynik < -2,5 wskazuje na osteoporozę.
U pacjentki z treści pytania zdiagnozować należy osteopenię. Jest to stan zmniejszonej gęstości kości, który bez żadnych interwencji ze strony chorej może się pogłębiać i prowadzić do osteoporozy.
Leczenie osteopenii polega na prowadzeniu zdrowego stylu życia oraz uzupełnianiu niedoborów witaminy D3 i wapnia. Wysiłek fizyczny pomaga w utrzymaniu sprawności ruchowej i wzmacnia mięśnie, co chroni przed upadkami, które przy zmniejszonej gęstości kości mogą prowadzić do złamań patologicznych. Dieta bogata w wapń pomaga w uzupełnianiu niedoborów tego pierwiastka.
Palenie tytoniu jest czynnikiem ryzyka wystąpienia osteoporozy! Należy więc zalecić pacjentce całkowite zaprzestanie palenia wyrobów tytoniowych.
Bisfosfoniany są lekami, których działanie polega na wiązaniu się z hydroksyapatytami zawartymi w kościach i tworzeniu wiązań, które są oporne na działanie enzymów hydrolitycznych. Dzięki temu resorpcja tkanki kostnej przez osteoklasty zostaje zahamowana. Osteopenia nie wymaga leczenia farmakologicznego, bisfosfoniany są zarezerwowane do leczenia osteoporozy.
Inaczej traktowana byłaby pacjentka, która zgodnie z badaniem DXA cierpi na osteopenię, ale doszło u niej do złamania niskoenergetycznego - wtedy należy rozpoznać osteoporozę mimo niższego T-score oraz wdrożyć leczenie farmakologiczne. U pacjentki z treści pytanie nie ma jednak wzmianki na ten temat.

192.
W diagnostyce różnicowej zapalenia gardła i migdałków stosuje się skalę McIssaca i Centora, w której na podstawie braku lub obecności danych cech podejmuje się decyzję o postępowaniu: temperatura ciała >38°C - 1 punkt, nie występuje kaszel - 1 punkt, powiększone węzły chłonne szyjne przednie- 1 punkt, wysięk na migdałkach i ich obrzęk -1 punkt, wiek 3-14 - 1 punkt, wiek 15–44 lat- 0 punktów, wiek >45 lat MINUS 1 punkt.
Zalecane postępowanie wygląda następująco: 0–1 leczenie objawowe, diagnostyka bakteriologiczna niepotrzebna 2–3 punkty: wykonaj szybki test na obecność antygenu PBHA (gdy niedostępny zleć posiew wymazu z gardła); decyzja o leczeniu zależnie od wyniku 4 punkty: objawy nasilone: zleć antybiotyk, objawy łagodne: wykonaj szybki test na obecność antygenu PBHA (gdy niedostępny zleć posiew wymazu z gardła); decyzja o leczeniu zależnie od wyniku
Inne objawy (spoza skali), które sugerują infekcję paciorkowcową to: nagły początek choroby, silny ból gardła, nudności i wymioty, kontakt z osobą chorą na paciorkowca.
Zgodnie z Rekomendacjami postępowania w pozaszpitalnych zakażeniach układu oddechowego z 2016 roku leczeniem z wyboru w anginie paciorkowcowej jest fenoksymetylpenicylina doustnie w dawce 2-3 mln j.m. /dobę w 2 dawkach podzielonych przez 10 dni u dorosłych i 100 000-200 000 j.m./kg/dobę w 2 dawkach podzielonych przez 10 dni u dzieci.
Chory na paciorkowcowe zapalenie gardła lub migdałków nie powinien kontaktować się z innymi osobami przez 24 godz. od zastosowania skutecznego antybiotyku.
Zachęcamy do zapoznania się z rekomendacjami, stanowią skarbnicę wiedzy do LEKu.
U chorych z nadwrażliwością typu I na penicyliny → antybiotyk makrolidowy (odp.D jest nieprawidłowa)

193.
Ezetymib to lek zmniejszający stężenie lipidów. Łącząc się z rąbkiem szczoteczkowym jelita cienkiego sprawia, że mniejsza ilość cholesterolu jest wchłaniana i transportowana do wątroby. Efektem jego działania jest zmniejszenie stężenia: cholesterolu całkowitego, cholesterolu LDL, apolipoproteiny B i triglicerydów. Podczas jego stosowania zwiększa się natomiast stężenie cholesterolu HDL.
Odpowiedź A - działa hipolipemizująco słabiej niż statyna
Działanie ezetymibu jest słabsze niż działanie statyn. Dlatego jest to lek 2. wyboru, kiedy statyny są nietolerowane lub przeciwwskazane. Umiarkowanie intensywne leczenie statynami daje redukcję  LDL na poziomie około 30%. Przy intensywnym leczeniu statynami to już około 50 %. Połączenie statyny z ezetymibem redukuje LDL o około 65%.
Odpowiedź B - stosowany powinien być głównie w leczeniu skojarzonym ze statyną u pacjentów ze znaczną hipercholesterolemią
Wskazania do stosowania ezetymibu:
- pierwotna hipercholesterolemia;
- homozygotyczna hipercholesterolemia rodzinna;
- homozygotyczna sitosterolemia;
- zmniejszanie ryzyka wystąpienia incydentów sercowo - naczyniowych.
W każdym z tych przypadków ezetymib dołączany jest do leczenia statyną. Połączenie tych leków jest bezpieczne i nie stwierdza się żadnych istotnych interakcji między nimi.
Odpowiedź C - jest lekiem 1. wyboru w przypadku nietolerancji statyn
Pierwszym wyborem w leczeniu farmakologicznym hipercholesterolemii są statyny, np.: 10-20 mg/d atorwastatyny. Przeciwwskazaniami do ich stosowania są: czynna choroba wątroby, ciąża i okres karmienia piersią. Poza tym statyny mogą powodować działania niepożądane, np.: ból mięśni u 10-20% pacjentów. W razie przeciwwskazań, bądź objawów nietolerancji statyn, ezetymib jest lekiem 1. wyboru w leczeniu hipercholesterolemii. Może on być używany w monoterapii, ale można też zastosować leczenie skojarzone z inhibitorem PCSK9.

→ wszystkie powyższe odpowiedzi są poprawne → odpowiedź E - prawdziwe są odpowiedzi A, B, C.

194.
Ból wieńcowy spowodowany jest niedokrwieniem mięśnia sercowego spowodowanego najczęściej wysiłkiem fizycznym lub stresem. Nie wiąże się on z martwicą komórek serca.
Typowe cechy bólu wieńcowego:
•	lokalizacja zamostkowa;
•	promieniowanie do: szyi, żuchwy, lewego barku, lewego ramienia, nadbrzusza;
•	gniotący piekący, ściskający;
•	wywołany przez wysiłek fizyczny / stres emocjonalny;
•	ustaje w spoczynku (trwa do kilku minut);
•	po podaniu nitrogliceryny podjęzykowo, ustępuje zwykle w czasie 1-3 min.
Aby można było mówić, że ból wieńcowy jest typowy, musi on spełnić 3 kryteria - umiejscowienie, charakter i czynniki nasilające / łagodzące.
Naszym zadaniem jest wskazanie odpowiedzi fałszywej.
Odpowiedź A
lokalizacja za mostkiem - prawda
Jest to najczęstsza lokalizacja bólu wieńcowego.

Odpowiedź B
promieniowanie do szyi, żuchwy, lewego barku, lewego ramienia - prawda
Są to główne kierunki promieniowania bólu.

Odpowiedź C
ustępowanie w spoczynku w ciągu kilku minut - prawda
Ból ustaje w ciągu 2-10 minut.

Odpowiedź D
ustępowanie po przyjęciu nitrogliceryny pod język w ciągu 5-10 minut - fałsz
Po podaniu nitrogliceryny ustępuje po 1-3 minutach. Jeśli ból trwa dłużej, to prawdopodobnie nie jest związany z niedokrwieniem mięśnia sercowego. Przyczyną może być np.: choroba przełyku.

Odpowiedź E
może być wywołany przez wysiłek fizyczny lub stres emocjonalny - prawda
Są to najczęstsze przyczyny pojawienia się bólu wieńcowego. Ból może też jednak występować samoistnie, może być spowodowany obfitym posiłkiem i zimnym powietrzem.

195.
Nadciśnienie tętnicze jest chorobą przewlekłą, w której leczeniu stosuje się metody niefarmakologiczne (modyfikacja stylu życia) i farmakologiczne. Należy pamiętać, że większość leków pełny efekt hipotensyjny da dopiero po stosowaniu ich kilka tygodni, więc kontrolę leczenia przeprowadza się po 2-4 tygodniach stosowania.
U większości chorych pierwszy etap leczenia farmakologicznego to połączenie ACRI/ARB z blokerem kanału wapniowego lub diuretykiem tiazydowym/tiazydopodobnym. Powodem jest to, że podnoszenie dawki leku w monoterapii do jej wartości maksymalnej nie wpływa znacząco na efekt hipotensyjny, za to zwiększa częstość występowania działań niepożądanych.
Monoterapię jako leczenie I rzutu należy rozważyć w przypadku:
•	NT 1. stopnia z niskim ryzykiem sercowo-naczyniowym (w praktyce najczęściej są to osoby młode);
•	NT u pacjentów w podeszłym wieku z cechami zespołu kruchości;
•	u chorych w wieku bardzo podeszłym.
Prawidłowa jest więc wyłącznie odpowiedź A - osób w wieku podeszłym z zespołem kruchości.
Zespół kruchości (frailty syndrome) → zespół kliniczny, który charakteryzuje się zmniejszoną rezerwą czynnościową i brakiem odporności na czynniki stresogenne, związany z kumulowaniem się obniżonej wydolności różnych układów i narządów. Konsekwencją tych zaburzeń jest zwiększona podatność na wystąpienie niekorzystnych zdarzeń, takich jak upadki, hospitalizacje, niepełnosprawność, instytucjonalizacja lub zgon.

196.
Leczenie farmakologiczne choroby refluksowej przełyku opiera się na trzech grupach leków:
1. Leki hamujące wydzielanie kwasu solnego →  inhibitory pompy protonowej (najskuteczniejsze, podstawa leczenia), H2-blokery (odpowiedź 1) (w leczeniu podtrzymującym choroby o łagodnym przebiegu).
2. Leki zobojętniające kwas solny i osłaniające błonę śluzową → związki magnezu i glinu, kwas alginowy i sukralfat (odpowiedź 2).
3. Leki prokinetyczne: → są stosowane jako leczenie uzupełniające. Jedynym lekiem z tej grupy zarejestrowanym w leczeniu choroby refluksowej jest itopryd (odpowiedź 3). Cisaprid (odpowiedź 4) i metokroplamid (odpowiedź 5) nie są stosowane ze względu na ich silne działania niepożądane.
Poprawna odpowiedź - odpowiedź C - 1,2,3.
Poza leczeniem farmakologicznym pacjenci z chorobą refluksową powinni przestrzegać kilku zaleceń ogólnych, które zmniejszają objawy choroby. Posiłki powinni spożywać najpóźniej 2-3 godziny przed snem, głowa podczas snu powinna znajdować się nieco wyżej, powinni zaprzestać palenia, w diecie powinni ograniczyć spożycie tłuszczu, alkoholu i kawy. Pacjenci otyli powinni zmniejszyć swoją masę ciała. Wskazane jest również unikanie przyjmowania leków obniżających ciśnienie dolnego zwieracza przełyku (metyloksantyny, azotany, blokery kanału wapniowego, b2-mimetyki i cholinolityki.
W niektórych przypadkach można również rozważyć leczenie operacyjne, np.: u pacjentów nietolerujących leczenia farmakologicznego.

Innym bardzo ważnym zagadnieniem dotyczącym choroby refluksowej często pojawiającym się na LEKu są objawy alarmowe wymagające szybkiej diagnostyki endoskopowej. Należą do nich:
•	zaburzenia połykania (dysfagia);
•	bolesne połykanie (odynofagia);
•	utrata masy ciała;
•	krwawienie z górnego odcinka przewodu pokarmowego (jawne lub utajone).

197.
Glikemię na czczo kobieta powinna mieć oznaczoną podczas pierwszej wizyty. Jeśli wynik jest nieprawidłowy, wymagane jest wdrożenie dalszej diagnostyki. Jeśli natomiast wynik jest prawidłowy, to zgodnie z aktualnymi zaleceniami badanie OGTT należy wykonać u każdej ciężarnej między 24. a 28. tygodniem ciąży. Test polega na obciążeniu 75 g glukozy i 3-krotnym pomiarze glikemii: przed wypiciem glukozy, na czczo (godzina 0), po 60 i po 120 minutach od wypicia płynu. Przez cały okres testu pacjentka przebywa w miejscu wykonywania testu, nie przemieszczając się.
Hiperglikemia wykryta po raz pierwszy podczas ciąży definiowana jest dwojako:
1. cukrzyca w ciąży - można ją rozpoznać gdy spełnia ogólne kryteria rozpoznania cukrzycy;
•	dwukrotne stwierdzenie glikemii na czczo ≥126 mg/dl (≥7,0 mmol/l);
•	glikemia w drugiej godzinie doustnego testu obciążenia glukozą ≥200 mg/dl (≥11,1 mmol/l);
•	glikemia przychodnia ≥ 200mg/dl (≥ 11,1mmol/l) wraz z objawami hiperglikemii.
2. Cukrzyca ciążowa- rozpoznaje się, gdy spełnione jest co najmniej jedno z 3 niżej przedstawionych kryteriów:
1.	stężenie glukozy w osoczu na czczo od 92 do 125 mg/dl (5,1-6,9 mmol/l)
2.	stężenie glukozy po 60 minutach ≥180 mg/dl (10,0 mmol/l)
3.	stężenie glukozy po 120 minutach od 153 do 199 mg/dl (8,5-11,0 mml/l)

Odpowiedź A. 0h - 97 mg/dl (5,3 mmol/l); 2h - 129 mg/dl (7,1 mmol/l);.
U pacjentki możemy rozpoznać cukrzycę ciążową.

Odpowiedź B. 0h - 104 mg/dl (5,7 mmol/l); 2h - 161 mg/dl (8,9 mmol/l);.
U pacjentki możemy rozpoznać cukrzycę ciążową.

Odpowiedź C. 0h - 90 mg/dl (5,0 mmol/l); 2h - 156 mg/dl (8,6 mmol/l);.
U pacjentki możemy rozpoznać cukrzycę ciążową.

Odpowiedź D. 0h - 128 mg/dl (7,0 mmol/l); 2h - 201 mg/dl (11,1 mmol/l);.
U pacjentki możemy rozpoznać cukrzycę w ciąży.

Odpowiedź E. 0h - 87 mg/dl (4,8 mmol/l); 2h - 150 mg/dl (8,3 mmol/l).
Pacjentka ma prawidłową tolerancję węglowodanów.

198.
Odpowiedź A - metformina
Pierwszym lekiem doustnym zalecanym u wszystkich pacjentów od chwili rozpoznania cukrzycy typu 2 jest metformina.
Monoterapię innym lekiem rozpoczyna się tylko i wyłącznie w przypadku, gdy u danego pacjenta występują przeciwwskazania do stosowania metforminy, m.in. niewydolność nerek, wątroby, serca, świeżo przebyty zawał mięśnia sercowego, alkoholizm, ciąża i laktacja. Dopiero wtedy leczenie można rozpocząć od:
•	pochodnych sulfonylomocznika (odpowiedź B),
•	inhibitorów SGLT2 - fozyn (odpowiedź E),
•	inhibitorów DPP-4 - gliptyn (odpowiedź C),
•	agonistów receptora GLP-1,
•	pioglitazonu - glitazon (odpowiedź D).
Jeśli istnieje duże ryzyko sercowo-naczyniowe i/lub rozwoju przewlekłej choroby nerek, wówczas należy rozważyć inhibitory SGLT2 lub agonistów receptora GLP-1, które dodatkowo zmniejszają ryzyko zdarzeń sercowo-naczyniowych.
Metformina ma trzy główne mechanizmy działania przeciwcukrzycowego, które są korzystne dla wszystkich pacjentów niezależnie od masy ciała.
•	 zmniejsza wytwarzanie glukozy w wątrobie poprzez hamowanie glukoneogenezy i glikogenolizy;
•	 w mięśniach zwiększa wrażliwość na insulinę wzmagając obwodowy wychwyt glukozy i jej zużycie;
•	 opóźnia absorpcję glukozy w jelicie.
Leczenie u dorosłych rozpoczyna się od 500-850mg 2-3x/d (dawka maksymalna 3g/d). Po 10-15 dniach dawkę dostosowuje się na podstawie wyników badania stężenia glukozy we krwi. Lek powinien być przyjęty podczas posiłku lub po nim.

199.
Polskie Towarzystwo Medycyny Rodzinnej  jest oficjalną jednostką zrzeszającą lekarzy rodzinnych w Polsce.
PTMR ma własną stronę internetową, na której znajdziesz wiele przydatnych materiałów- https://ptmr.info.pl/.

200.
Cykl poprawy jakości to proces, który umożliwia poprawę świadczeń medycznych. Cykl składa się  z 5 etapów:
I etap: wybór tematu,
II etap: opracowanie standardów,
III etap: ocena sprawowanej opieki,
IV etap: poprawa opieki,
V etap: ponowna ocena.
Prawidłowa odpowiedź to A.

201.
W ramach świadczeń gwarantowanych pacjent ma zapewnioną między innymi podstawową i specjalistyczną ambulatoryjną opiekę zdrowotną. Wykaz świadczeń gwarantowanych lekarza podstawowej opieki zdrowotnej jest bardzo szeroki. Mieszczą się w nim wszystkie wymienione wyżej odpowiedzi - odpowiedź poprawna to odpowiedź E. Świadczenia lekarza podstawowej opieki zdrowotnej w przychodni są dostępne od poniedziałku do piątku od 8.00-18.00.
Odpowiedź A - analiza potrzeb zdrowotnych pacjentów
Potrzeby zdrowotne pacjenta oznaczają czynniki, których niezaspokojenie u pacjenta powoduje chorobę. Lekarz medycyny rodzinnej analizując potrzeby zdrowotne pacjentów kieruje ich do dalszej diagnostyki, zapobiegając rozwojowi ich negatywnych skutków.
Odpowiedź B - porady patronażowe, badania bilansowe
Podczas wizyt patronażowych i badań bilansowych lekarz rodzinny oceniania stan zdrowia, adaptacji i rozwoju dziecka.
Odpowiedź C - edukacja zdrowotna
Personel medyczny posiada rzetelną i wiarygodną wiedzę medyczną pozwalającą na skuteczne działania w zakresie edukacji zdrowotnej. Lekarz rodzinny może edukować pacjenta np.: w zakresie zaprzestania palenia tytoniu, aktywności fizycznej czy badań profilaktycznych.
Odpowiedź D - systematyczna okresowa ocena stanu zdrowia pacjentów
Lekarz rodzinny okresowo ocenia stan zdrowia pacjentów na wizytach czy podczas badań bilansowych na przykład poprzez wykonywanie kontrolnych badań czy pomiarów ciśnienia.
Przykłady innych świadczeń gwarantowanych przez lekarza rodzinnego:
•	świadczenia w ramach profilaktyki chorób układu krążenia;
•	świadczenia medycznej diagnostyki laboratoryjnej lub diagnostyki obrazowej i nieobrazowej;
•	szczepienia ochronne realizowane zgodnie z zasadami określonymi w przepisach o zapobieganiu oraz zwalczaniu zakażeń i chorób zakaźnych u ludzi;
•	profilaktyka niepełnosprawności wśród dzieci;

202.
Zalecenia profilaktyczne dla podróżujących długotrwale samolotem:
•	luźny ubiór,
•	picie dużej ilości płynów,
•	unikanie napojów alkoholowych i kofeiny,
•	ćwiczenia aktywizujące mięśnie kończyn dolnych: napinanie mięśni podudzi, zginanie palców, stawanie na placach,
•	należy unikać snu w pozycji siedzącej.
Jeśli podróż trwa >4 h, to:
•	osoby z istotnie zwiększonym ryzykiem ŻChZZ
o	podkolanówki o stopniowym ucisku, których ucisk na poziomie kostki wynosi 10-20 mmHg lub 20-30 mmHg lub
o	pojedyncza dawka profilaktyczna HDCz przed lotem lub NOAC
o	w wyjątkowych przypadkach, kiedy niemożliwe interwencje wyżej wymienione, zaleć przyjęcie ASA przed lotem.
Zalecenia dotyczą również pasażerów innych środków komunikacji, w których osoba pozostaje nieruchomo przez dłuższy czas.
Prawidłowa odpowiedź to D. 1,2,3,4.

203.
Pozaszpitalne zapalenie płuc to takie zapalenie, które rozwija się w warunkach domowych, lub zostało rozpoznane podczas hospitalizacji, ale w czasie maksymalnie 48 godzin od przyjęcia. Gdy zakażenie rozwija się po 48 godzinach - mówimy wtedy o szpitalnym zapaleniu płuc. Kryteria rozpoznania różnią się w zależności od tego, czy zapalenie jest rozpoznawane w lecznictwie otwartym, czy w szpitalu. Patogeny najczęściej odpowiedzialne za pozaszpitalne zapalenie płuc to: S. pneumoniae, M. pneumoniae, C. pneumoniae, L. pneumophila i H. influenzae. Najczęstszą drogą infekcji jest mikroaspiracja treści z górnych dróg oddechowych, wziewnie lub zachłyśnięcie się treścią z jamy ustnej i górnych dróg oddechowych.
W leczeniu ambulatoryjnym, w celu oceny ciężkości choroby i podjęcia decyzji gdzie leczyć chorego, wykorzystuje się skalę CRB-65.
•	C - confusion - splątanie - oceniane w 10 punktowej skali (obecne przy wyniku mniejszym bądź równym 8) - odpowiedź A;
•	R - respiratory rate - częstotliwość oddechów równa lub powyżej 30/min - odpowiedź C;
•	B - blood pressure - skurczowe ciśnienie tętnicze niższe niż 90 i rozkurczowe niższe bądź równe 60 mmHg - odpowiedź D;
•	65 - wiek równy lub powyżej 65 - odpowiedź E.
→ gdy nie występuje żaden z czynników -  zapalenie płuc lekkie, choro może być leczony w warunkach domowych;
→ 1-2 czynniki - zapalenie płuc umiarkowane - należy rozważyć leczenie szpitalne;
→ 3-4 czynniki - zapalenie płuc ciężkie - konieczne pilne leczenie szpitalne.
Powyższą skalę w wersji zmodyfikowanej - CURB-65 -  stosuje się również w ocenie ciężkości przebiegu szpitalnego zapalenia płuc. Ocenie wtedy podlega również stężenie mocznika (U - urea) - odpowiedź B - czynnikiem niekorzystnym rokowniczo jest jego poziom >7mmol/l.
Prawidłową odpowiedzią jest więc odpowiedź B - stężenia mocznika w surowicy ≥ 7 mmol/l.

204.
abela 1.11-1. Skala nasilenia duszności mMRC (modified Medical Research Council)
0	duszność występuje jedynie podczas dużego wysiłku fizycznego
1	duszność występuje podczas szybkiego marszu po płaskim terenie lub wchodzenia na niewielkie wzniesienie
2	z powodu duszności chory chodzi wolniej niż rówieśnicy lub idąc we własnym tempie po płaskim terenie, musi się zatrzymywać dla nabrania tchu
3	po przejściu ~100 m lub po kilku minutach marszu po płaskim terenie chory musi się zatrzymać dla nabrania tchu
4	duszność uniemożliwia choremu opuszczanie domu lub występuje przy ubieraniu się lub rozbieraniu

Prawidłowa odpowiedź to B.
205.
Niedrożność przewodu pokarmowego oznacza brak pasażu treści jelitowej spowodowanej różnymi przyczynami (np.: zamknięcie czy zwężenie światła jelita, zaburzenia metaboliczne). Wyróżniamy niedrożność mechaniczną i porażenną jelit. Jedna jak i druga mogą być stanami ostrymi lub przewlekłymi, oraz są stanami mogącymi być zagrożeniem życia.
Odpowiedź A - należy pilnie skierować pacjentkę do szpitala z podejrzeniem niedrożności przewodu pokarmowego.
Objawy występujące u pacjentki z pytania takie jak wzdęty, deskowaty brzuch, nasilenie perystaltyki jelit i brak oddawania stolca sugerują rozpoznanie niedrożności jelit. Jest to stan zagrażający życiu, z tego względu konieczne jest jak najszybsze podjęcie czynności medycznych - pilne skierowanie do szpitala, gdzie zarówno diagnostyka jak i interwencja chirurgiczna jest możliwa od razu.
Odpowiedź B - należy skierować pacjentkę do szpitala do planowej diagnostyki bólu brzucha.
Diagnostyka w przypadku niedrożności przewodu pokarmowego u tej pacjentki musi być wykonana jak najszybciej, ponieważ pojawiły się u niej objawy ostrego brzucha.
Odpowiedź C - należy skierować pacjentkę na badanie RTG jamy brzusznej na stojąco, aby w trybie ambulatoryjnym wykluczyć niedrożność.
Badanie RTG jak najbardziej jest jednym z wykonywanych w diagnostyce niedrożności przewodu pokarmowego. Może być wykonane na stojąco lub na leżąco na boku. Możemy w nim uwidocznić poziomy płynów (rozdzielenie frakcji płynnej od gazowej). Badanie u pacjentki należy jednak wykonać w trybie pilnym.
Odpowiedź D - należy skierować pacjentkę na badania laboratoryjne krwi celem diagnostyki niedokrwistości.
U pacjentki należy najpierw zająć się stanami, które zagrażają jej życiu. Anemia oczywiście również wymaga diagnostyki i leczenia, ale dopiero w dalszej kolejności.
Odpowiedź E - należy zalecić stosowanie leków z symetikonem oraz wizytę kontrolną po ustąpieniu wzdęć.
Symetikon to substancja zmniejszająca napięcie powierzchniowe. Wzdęcia u pacjentki są jednak spowodowane prawdopodobnie niedrożnością, której nie usuniemy za pomocą takich leków. Niedrożność mechaniczną leczymy operacyjnie, a porażenną w zależności od przyczyny - usuwając przyczynę, np.: lecząc zaburzenia metaboliczne w niedrożności spowodowanej kwasicą ketonową w cukrzycy.


206.
Odpowiedź A - pierwotna nadczynność przytarczyc
Objawami pierwotnej nadczynności przytarczyc są między innymi: osłabienie, depresja, ból kości i stawów, czy objawy przewlekłej choroby nerek. W badaniach laboratoryjnych zauważymy między innymi: hiperkalcemię, wzrost stężenia PTH w surowicy (po wykluczeniu niedoboru witaminy D), rzadko hipofosfatemię. Rzeczywiście niektóre z tych objawów możemy zaobserwować u pacjenta. Obraz ten nie jest jednak pełny - brak choćby informacji o stężeniu PTH. U pacjenta należy brać pod uwagę pierwotną nadczynność przytarczyc, ale inna diagnoza jest bardziej prawdopodobna.
Odpowiedź B - szpiczak plazmocytowy.
U pacjenta z pytania mamy wszystkie objawy zawarte w akronimie CRAB. To właśnie tę wiedzę prawdopodobnie chciał sprawdzić autor pytania.
C - calcium - wapń - hiperkalcemia i jej następstwa (np.: osłabienie);
R - renal insufficiency - niewydolność nerek obecna u około 30% pacjentów w chwili rozpoznania choroby;
A - anemia - u około 70% pacjentów;
B - bones - ból kostny będący najczęstszym objawem u pacjentów, często zlokalizowany w odcinku lędźwiowym kręgosłupa, wywołany zmianami osteolitycznymi i patologicznymi złamaniami.
Do powyższego akronimu można dodać również drugą jego część - SLIM:
S - sixty - plazmocyty w szpiku co najmniej 60%
Li - light chains - łańcuchy lekkie
M - magnetic resonanse - co najmniej 2 ogniskowe nacieki w rezonansie kośćca, co najmniej 5mm każdy.
Odpowiedź C - niedobór witaminy D.
Objawy niedoboru witaminy D to: osteomalacja, zaburzenia w funkcjonowaniu układu nerwowego, spadek odporności, wzrost ryzyka złamań patologicznych, czy występowanie krzywicy u dzieci. U pacjenta obraz choroby przemawia za innym rozpoznaniem.
Odpowiedź D - niedobór żelaza.
U pacjenta z niedoborem żelaza możemy się spodziewać osłabienia, duszności bólów i zawrotów głowy, bladości powłok, kołatania serca, suchej skóry, spaczonego łaknienia czy wypadania włosów. Pacjent nie prezentuje większości z tych objawów.
Odpowiedź E - osteoporoza pierwotna.
W osteoporozie występują złamania osteoporotyczne jak u powyższego pacjenta. Są one jednak spowodowane osteoporozą wtórną do szpiczaka, a nie pierwotną, która wynika z naturalnego procesu starzenia się.

207.
Guzy mózgu mogą dawać dwa rodzaje objawów:
•	produktywne, np.: napady padaczkowe, mrowienia, drętwienia, bóle głowy;
•	ubytkowe: np.: niedowłady, niedoczulice.
Bóle głowy z towarzyszącymi wymiotami są częstym objawem guzów mózgu. Zwykle występują w nocy lub nad ranem. Warto dodać, że również same wymioty pojawiające się w drugiej połowie nocy lub nad ranem są charakterystyczne dla procesów nowotworowych OUN. Bóle i wymioty są spowodowane rozciąganiem opon mózgowych i często oznaczają znaczne zaawansowanie procesu nowotworowego. Co ważne w badaniu neurologicznym u takiego pacjenta możemy nie wykryć żadnych nieprawidłowości. Z tego względu badaniem rozstrzygającym jest badanie obrazowe głowy.
W przypadku bólów występujących od wielu lat i o podobnym natężeniu nie trzeba zawsze wykonywać badania obrazowego. Jednak u pacjentki z pytania jest to objaw który pojawił się niedawno, w związku z tym należy go skontrolować. Samo badanie neurologiczne i badania laboratoryjne absolutnie nie wyczerpują procesu diagnostycznego.
Odpowiedź A - zalecenie stosowania paracetamolu w dawce odpowiedniej do masy ciała w razie wystąpienia bólu głowy.
Podanie paracetamolu jest leczeniem objawowym, które może maskować objawy procesu nowotworowego i opóźnić diagnozę.
Odpowiedź B - zalecenie unikania jedzenia przed snem, aby zapobiec wymiotom nad ranem
Unikanie jedzenia nie przyniesie efektów, ponieważ  etiologia wymiotów nie ma związku z jedzeniem i jego porą.
Odpowiedź C - skierowanie dziecka do ośrodka onkologicznego w celu wykonania badań obrazowych głowy
Jest to postępowanie prawidłowe.
Odpowiedź D - skierowanie dziecka do oddziału gastroenterologicznego w celu wykonania badań obrazowych brzucha
Wykluczenie procesu nowotworowego jest kluczowe w postępowaniu. Dopiero potem możemy zastanawiać się nad innymi przyczynami, które mogłyby wywołać podobne objawy.
Odpowiedź E - skierowanie dziecka do poradni psychologicznej, ponieważ najprawdopodobniej symuluje objawy i może być to skutek nieprawidłowych relacji w rodzinie.
U dziecka występują charakterystyczne objawy procesu nowotworowego OUN. Zignorowanie ich i założenie, że dziecko symuluje jest błędem w sztuce. Przyczynę psychologiczną możemy podejrzewać dopiero po wykluczeniu innych przyczyn.



208.
Aktywność fizyczna jest istotnym elementem rozwoju każdego dziecka. Różnorodne aktywności powinny być podejmowane przez co najmniej godzinę dziennie. Zalicza się tu zarówno spacer czy chodzenie po schodach jak i lekcje wychowania fizycznego czy indywidualne zajęcia dodatkowe dzieci.
Dziecko może być zakwalifikowane do kilku grup na zajęciach WF, w zależności od jego stanu zdrowia oraz możliwości jakie posiada. Wyróżniamy grupy dla dzieci:
A - bez ograniczeń;
As - bez ograniczeń, uprawiające dodatkowy sport;
B - z ograniczeniami;
Bk - z ograniczeniami, wymagające dodatkowych zajęć np.: korekcyjnych;
C - niezdolne do zajęć przez określony czas lub trwale;
C1 - niezdolne do zajęć, ale uczestniczące na zajęcia korekcyjne.
O przydziale do odpowiedniej grupy decyduje lekarz w trakcie badania profilaktycznego.
Pytanie nie precyzuje gdzie w siatkach centylowych umieścilibyśmy dziecko ze względu na wagę. Sama otyłość nie jest przeciwwskazaniem do uczestnictwa w zajęciach wf (odpowiedź A, B, C). Zajęcia ruchowe mogą wręcz pomóc w walce z otyłością i mieć dobry skutek dla dziecka - zaleca się zwiększenie aktywności ruchowej adekwatnej do stanu dziecka - ćwiczenia powinny pomóc w redukcji masy ciała, dawać dziecku radość i być dla niego możliwe do wykonania (odpowiedź E). Dzieci otyłe kwalifikuje się do kategorii B (BMI między 85 a 95 centylem dla wieku i płci) lub Bk (BMI powyżej 95 centyla dla wieku i płci).

W związku z powyższym - prawidłowa odpowiedź to odpowiedź D - do grupy B, z uwzględnieniem przyczyny ograniczenia oraz ewentualnymi wskazówkami dla nauczyciela.

209.
Astma to choroba przewlekła dróg oddechowych. Charakterystyczne dla niej objawy to świszczący oddech, duszność, uczucie ściskania w klatce piersiowej i kaszel. Astmę dzielimy według fenotypu na alergiczną, niealergiczną, o późnym początku, z utrwaloną obturacją oskrzeli, współistniejącą z otyłością. Ze względu na stopień kontroli na dobrze kontrolowaną, częściowo kontrolowaną i nie kontrolowaną.
Jedną z jej cech jest odwracalność obturacji dróg oddechowych samoistnie lub dzięki leczeniu. Z tego powodu w celu diagnostycznym stosowana jest tak zwana próba rozkurczowa. Jest to badanie spirometryczne służące do oceny czynności płuc. Wykonuje się spirometrię podstawową, po której pacjent inhaluje lek rozkurczający oskrzela (zwykle salbutamol lub fenoterol - 400mcg, ewentualnie bromek ipratropium - 80mcg). Po około 10-15 minutach, gdy lek zadziała, ponownie powtarza się spirometrię.
Wskazania, przeciwwskazania oraz przygotowanie do próby rozkurczowej są takie same jak w przypadku podstawowej spirometrii.
Kryteria dodatniej próby rozkurczowej u dorosłych to wzrost FEV1 > 12% oraz > 200 ml wartości wyjściowej (odpowiedź 1).
U dzieci badanie to wykonuje się jeśli są w wieku 6-11 lat. Jednak jako kryterium przyjmuje się jedynie wzrost FEV1 > 12% wartości wyjściowej  (odpowiedź 6).
U dzieci młodszych astmę rozpoznaje się na podstawie diagnostyki różnicowej, badania podmiotowego i przedmiotowego, obecności charakterystycznych objawów, czynników ryzyka oraz pogorszenia stanu klinicznego po przerwaniu terapii.
Prawidłowa odpowiedź to odpowiedź E - 1,6.

210.
Punkt 1 - objaw Tinela-Hoffmana
Opukiwanie nerwu - to objaw neurologiczny wywołany przez opukiwanie pnia badanego nerwu obwodowego. Powoduje on drętwienie i jest dodatni w zespole cieśni nadgarstka.
Punkt 2 - objaw Phalena
Jest to prowokacja ucisku na nerw pośrodkowy wywołana poprzez zginanie dłoniowe nadgarstka przez około 60 sekund. Powoduje uczucie mrowienia promieniujące w kierunku ramienia. Dodatni w zespole cieśni nadgarstka.
Punkt 3 - objaw Hashizume
Taki objaw nie istnieje.
Punkt 4 - objaw Rumpla-Leedego (opaskowy)
Ten objaw polega powstaniu wybroczyn na skórze poniżej miejsca założenia opaski (mankietu ciśnieniomierza). Pojawiają się one po kilku minutach od założenia. Według podręcznika A. Windaka, S. Chlabicza, A. Mastalerz-Migas dodatni w zespole cieśni nadgarstka.
Punkt 5 - objaw Thompsona
To objaw uszkodzenia ścięgna achillesa. Polega na niedomiarze zgięcia podeszwowego stopy podczas ucisku na mięsień brzuchaty łydki. Nie występuje w zespole cieśni nadgarstka.
Prawidłowa odpowiedź to odpowiedź B - 1,2,4.













